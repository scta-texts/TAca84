<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/diplomatic.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/diplomatic.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Quaestio 7</title>
            <author ref="#Aquinas">Thomas Aquinas</author>
            <respStmt>
               <name ref="#jeffreycwitt">Jeffrey C. Witt</name>
               <resp>TEI Encoder</resp>
            </respStmt>
         </titleStmt>
         <editionStmt>
            <edition n="0.0.0-dev">
               <title>Quaestio 7</title>
               <date when="2025-06-09">June 09, 2025</date>
            </edition>
         </editionStmt>
         <publicationStmt>
            <authority>SCTA</authority>
            <availability status="free">
               <p>Published under a <ref target="https://creativecommons.org/licenses/by-nc-sa/4.0/">Attribution-NonCommercial-ShareAlike 4.0 International (CC BY-NC-SA 4.0)</ref>
               </p>
            </availability>
         </publicationStmt>
         <sourceDesc>
            <listWit>
               <witness xml:id="L" n="cod-cnLx11">Rome, 1903, v. 11</witness>
            </listWit>
         </sourceDesc>
      </fileDesc>
      <encodingDesc>
         <schemaRef n="lbp-diplomatic-1.0.0" url="https://raw.githubusercontent.com/lombardpress/lombardpress-schema/1.0.0/src/out/diplomatic.rng"/>
         <editorialDecl>
            <p>Encoding of this text has followed the recommendations of the LombardPress 1.0.0
       guidelines for a diplomatic edition.</p>
         </editorialDecl>
      </encodingDesc>
      <revisionDesc status="draft">
         <listChange>
            <change when="2025-06-09" status="draft" n="0.0.0">
               <p>Created file for the first time.</p>
            </change>
         </listChange>
      </revisionDesc>
   </teiHeader>
   <text xml:lang="la">
      <front>
         <div xml:id="starts-on">
            <pb ed="#L" n="NaN"/>
         </div>
      </front>
      <body>
         <div xml:id="TAca84-d1e2291"><!-- p3-q7 -->
            <head xml:id="TAca84-d1e2291-Hd1e97">Quaestio 7</head>
            <div xml:id="TAca84-d1e2291-Dd1e99">
               <head xml:id="TAca84-d1e2291-Hd1e101">Prooemium</head>
               <p xml:id="TAca84-d1e2291-d1e103"> Deinde considerandum est de coassumptis a filio Dei in humana natura. Et primo, de his quae pertinent ad perfectionem; secundo, de his quae pertinent ad defectum. Circa primum consideranda sunt tria, primo, de gratia Christi; secundo, de scientia eius; tertio, de potentia ipsius. De gratia autem Christi considerandum est dupliciter, primo quidem, de gratia eius secundum quod est singularis homo; secundo, de gratia eius secundum quod est caput Ecclesiae. Nam de gratia unionis iam dictum est. Circa primum quaeruntur tredecim. Primo, utrum in anima Christi sit aliqua gratia habitualis. Secundo, utrum in Christo fuerint virtutes. Tertio, utrum in eo fuerit fides. Quarto, utrum fuerit in eo spes. Quinto, utrum in Christo fuerint dona. Sexto, utrum in Christo fuerit timoris donum. Septimo, utrum in Christo fuerint gratiae gratis datae. Octavo, utrum in Christo fuerit prophetia. Nono, utrum in eo fuerit plenitudo gratiae. Decimo, utrum talis plenitudo sit propria Christi. Undecimo, utrum Christi gratia sit infinita. Duodecimo, utrum potuerit augeri. Tertiodecimo, qualiter haec gratia se habeat ad unionem.</p>
            </div>
            <div xml:id="TAca84-d1e2291-Dd1e106">
               <head xml:id="TAca84-d1e2291-Hd1e108">Articulus 1</head>
               <p xml:id="TAca84-d1e2291-d1e110"> Ad primum sic proceditur. Videtur quod in anima assumpta a verbo non fuerit gratia habitualis. Gratia enim est quaedam participatio divinitatis in creatura rationali, secundum illud II Pet. I, <quote xml:id="TAca84-d1e2291-Qd1e112">per quem magna et pretiosa nobis promissa donavit, ut divinae simus consortes naturae</quote>. Christus autem Deus est non participative, sed secundum veritatem. Ergo in eo non fuit gratia habitualis.</p>
               <p xml:id="TAca84-d1e2291-d1e115"> Praeterea, gratia ad hoc est necessaria homini ut per eam bene operetur, secundum illud I Cor. XV, <quote xml:id="TAca84-d1e2291-Qd1e117">abundantius omnibus laboravi, non autem ego, sed gratia Dei mecum</quote>; et etiam ad hoc quod homo consequatur vitam aeternam, secundum illud Rom. VI, <quote xml:id="TAca84-d1e2291-Qd1e119">gratia Dei vita aeterna</quote>. Sed Christo, ex hoc solo quod erat naturalis filius Dei, debebatur hereditas vitae aeterna. Ex hoc etiam quod erat verbum, per quod facta sunt omnia, aderat ei facultas omnia bona operandi. Non igitur secundum humanam naturam indigebat alia gratia nisi unione ad verbum.</p>
               <p xml:id="TAca84-d1e2291-d1e122"> Praeterea, illud quod operatur per modum instrumenti, non indiget habitu ad proprias operationes, sed habitus fundatur in principali agente. Humana autem natura in Christo fuit sicut instrumentum deitatis, ut dicit Damascenus, in III libro. Ergo in Christo non debuit esse aliqua gratia habitualis.</p>
               <p xml:id="TAca84-d1e2291-d1e124"> Sed contra est quod dicitur Isaiae XI, <quote xml:id="TAca84-d1e2291-Qd1e126">requiescet super eum spiritus domini</quote>, qui quidem esse in homine dicitur per gratiam habitualem, ut in prima parte dictum est. Ergo in Christo fuit gratia habitualis.</p>
               <p xml:id="TAca84-d1e2291-d1e130"> Respondeo dicendum quod necesse est ponere in Christo gratiam habitualem, propter tria. Primo quidem, propter unionem animae illius ad verbum Dei. Quanto enim aliquod receptivum propinquius est causae influenti, tanto magis participat de influentia ipsius. Influxus autem gratiae est a Deo, secundum illud Psalmi, <quote xml:id="TAca84-d1e2291-Qd1e132">gratiam et gloriam dabit dominus</quote>. Et ideo maxime fuit conveniens ut anima illa reciperet influxum divinae gratiae. Secundo, propter nobilitatem illius animae, cuius operationes oportebat propinquissime attingere ad Deum per cognitionem et amorem. Ad quod necesse est elevari humanam naturam per gratiam. Tertio, propter habitudinem ipsius Christi ad genus humanum. Christus enim, inquantum homo, est mediator Dei et hominum, ut dicitur I Tim. II. Et ideo oportebat quod haberet gratiam etiam in alios redundantem, secundum illud Ioan. I, <quote xml:id="TAca84-d1e2291-Qd1e134">de plenitudine eius omnes accepimus, gratiam pro gratia</quote>.</p>
               <p xml:id="TAca84-d1e2291-d1e137"> Ad primum ergo dicendum quod Christus est verus Deus secundum personam et naturam divinam. Sed quia cum unitate personae remanet distinctio naturarum, ut ex supra dictis patet, anima Christi non est per suam essentiam divina. Unde oportet quod fiat divina per participationem, quae est secundum gratiam.</p>
               <p xml:id="TAca84-d1e2291-d1e139"> Ad secundum dicendum quod Christo, secundum quod est naturalis filius Dei, debetur hereditas aeterna, quae est ipsa beatitudo increata, per increatum actum cognitionis et amoris Dei, eundem scilicet quo pater cognoscit et amat seipsum. Cuius actus anima capax non erat, propter differentiam naturae. Unde oportebat quod attingeret ad Deum per actum fruitionis creatum. Qui quidem esse non potest nisi per gratiam. Similiter etiam, inquantum est verbum Dei, habuit facultatem omnia bene operandi operatione divina. Sed quia, praeter operationem divinam, oportet ponere operationem humanam, ut infra patebit; oportuit in eo esse habitualem gratiam, per quam huiusmodi operatio in eo esset perfecta.</p>
               <p xml:id="TAca84-d1e2291-d1e141"> Ad tertium dicendum quod humanitas Christi est instrumentum divinitatis, non quidem sicut instrumentum inanimatum, quod nullo modo agit sed solum agitur, sed tanquam instrumentum animatum anima rationali, quod ita agit quod etiam agitur. Et ideo, ad convenientiam actionis, oportuit eum habere gratiam habitualem.</p>
            </div>
            <div xml:id="TAca84-d1e2291-Dd1e144">
               <head xml:id="TAca84-d1e2291-Hd1e146">Articulus 2</head>
               <p xml:id="TAca84-d1e2291-d1e148"> Ad secundum sic proceditur. Videtur quod in Christo non fuerint virtutes. Christus enim habuit abundantiam gratiae. Sed gratia sufficit ad omnia recte agendum, secundum illud II Cor. XII, <quote xml:id="TAca84-d1e2291-Qd1e150">sufficit tibi gratia mea</quote>. Ergo in Christo non fuerunt virtutes.</p>
               <p xml:id="TAca84-d1e2291-d1e153"> Praeterea, secundum philosophum, VII Ethic., virtus dividitur contra quendam heroicum sive divinum habitum, qui attribuitur hominibus divinis. Hoc autem maxime convenit Christo. Ergo Christus non habuit virtutes, sed aliquid altius virtute.</p>
               <p xml:id="TAca84-d1e2291-d1e155"> Praeterea, sicut in secunda parte dictum est, virtutes omnes simul habentur. Sed Christo non fuit conveniens habere simul omnes virtutes, sicut patet de liberalitate et magnificentia, quae habent actum suum circa divitias, quas Christus contempsit, secundum illud Matth. VIII, <quote xml:id="TAca84-d1e2291-Qd1e157">filius hominis non habet ubi caput suum reclinet</quote>. Temperantia etiam et continentia sunt circa concupiscentias pravas, quae in Christo non fuerunt. Ergo Christus non habuit virtutes.</p>
               <p xml:id="TAca84-d1e2291-d1e160"> Sed contra est quod super illud Psalmi, <quote xml:id="TAca84-d1e2291-Qd1e162">sed in lege domini voluntas eius</quote>, dicit Glossa, <quote xml:id="TAca84-d1e2291-Qd1e164">hic ostenditur Christus plenus omni bono</quote>. Sed bona qualitas mentis est virtus. Ergo Christus fuit plenus omni virtute.</p>
               <p xml:id="TAca84-d1e2291-d1e168"> Respondeo dicendum quod, sicut in secunda parte habitum est, sicut gratia respicit essentiam animae, ita virtus respicit eius potentiam. Unde oportet quod, sicut potentiae animae derivantur ab eius essentia, ita virtutes sunt quaedam derivationes gratiae. Quanto autem aliquod principium est perfectius, tanto magis imprimit suos effectus. Unde, cum gratia Christi fuerit perfectissima, consequens est quod ex ipsa processerint virtutes ad perficiendum singulas potentias animae, quantum ad omnes animae actus. Et ita Christus habuit omnes virtutes.</p>
               <p xml:id="TAca84-d1e2291-d1e170"> Ad primum ergo dicendum quod gratia sufficit homini quantum ad omnia quibus ordinatur ad beatitudinem. Horum tamen quaedam perficit gratia immediate per seipsam, sicut gratum facere Deo, et alia huiusmodi, quaedam autem mediantibus virtutibus, quae ex gratia procedunt.</p>
               <p xml:id="TAca84-d1e2291-d1e172"> Ad secundum dicendum quod habitus ille heroicus vel divinus non differt a virtute communiter dicta nisi secundum perfectiorem modum, inquantum scilicet aliquis est dispositus ad bonum quodam altiori modo quam communiter omnibus competat. Unde per hoc non ostenditur quod Christus non habuit virtutes, sed quod habuit eas perfectissime, ultra communem modum. Sicut etiam Plotinus posuit quendam sublimem modum virtutum, quas esse dixit purgati animi.</p>
               <p xml:id="TAca84-d1e2291-d1e174"> Ad tertium dicendum quod liberalitas et magnificentia commendantur circa divitias inquantum aliquis non tantum appretiatur divitias quod velit eas retinere praetermittendo id quod fieri oportet. Ille autem minime divitias appretiatur qui penitus eas contemnit et abiicit propter perfectionis amorem. Et ideo in hoc ipso quod Christus omnes divitias contempsit, ostendit in se summum gradum liberalitatis et magnificentiae. Licet etiam liberalitatis actum exercuerit, secundum quod sibi conveniens erat faciendo pauperibus erogari quae sibi dabantur, unde, cum dominus dixit Iudae, Ioan. XIII, <quote xml:id="TAca84-d1e2291-Qd1e176">quod facis, fac citius</quote>, discipuli intellexerunt dominum mandasse quod egenis aliquid daret. Concupiscentias autem pravas Christus omnino non habuit, sicut infra patebit. Propter hoc tamen non excluditur quin habuerit temperantiam, quae tanto perfectior est in homine quanto magis pravis concupiscentiis caret. Unde, secundum philosophum, in VII Ethic., temperatus in hoc differt a continente, quod temperatus non habet pravas concupiscentias, quas continens patitur. Unde, sic accipiendo continentiam sicut philosophus accipit, ex hoc ipso quod Christus habuit omnem virtutem, non habuit continentiam, quae non est virtus, sed aliquid minus virtute.</p>
            </div>
            <div xml:id="TAca84-d1e2291-Dd1e180">
               <head xml:id="TAca84-d1e2291-Hd1e182">Articulus 3</head>
               <p xml:id="TAca84-d1e2291-d1e184"> Ad tertium sic proceditur. Videtur quod in Christo fuerit fides. Fides enim est nobilior virtus quam virtutes morales, puta temperantia et liberalitas. Huiusmodi autem virtutes fuerunt in Christo, ut dictum est. Multum ergo magis fuit in eo fides.</p>
               <p xml:id="TAca84-d1e2291-d1e186"> Praeterea, Christus non docuit virtutes quas ipse non habuit, secundum illud Act. I, <quote xml:id="TAca84-d1e2291-Qd1e188">coepit Iesus facere et docere</quote>. Sed de Christo dicitur, Heb. XII, quod est <quote xml:id="TAca84-d1e2291-Qd1e190">auctor et consummator fidei</quote>. Ergo in eo maxime fuit fides.</p>
               <p xml:id="TAca84-d1e2291-d1e193"> Praeterea, quidquid est imperfectionis excluditur a beatis. Sed in beatis est fides, nam super illud Rom. I, <quote xml:id="TAca84-d1e2291-Qd1e195">iustitia Dei revelatur in eo ex fide in fidem</quote>, dicit Glossa, <quote xml:id="TAca84-d1e2291-Qd1e197">de fide verborum et spei in fidem rerum et speciei</quote>. Ergo videtur quod etiam in Christo fuerit fides, cum nihil imperfectionis importet.</p>
               <p xml:id="TAca84-d1e2291-d1e200"> Sed contra est quod dicitur Heb. XI, quod <quote xml:id="TAca84-d1e2291-Qd1e202">fides est argumentum non apparentium</quote>. Sed Christo nihil fuit non apparens, secundum illud quod dixit ei Petrus, Ioan. ult., <quote xml:id="TAca84-d1e2291-Qd1e204">tu omnia nosti</quote>. Ergo in Christo non fuit fides.</p>
               <p xml:id="TAca84-d1e2291-d1e208"> Respondeo dicendum quod, sicut in secunda parte dictum est, obiectum fidei est res divina non visa. Habitus autem virtutis, sicut et quilibet alius, recipit speciem ab obiecto. Et ideo, excluso quod res divina non sit visa, excluditur ratio fidei. Christus autem in primo instanti suae conceptionis plene vidit Deum per essentiam, ut infra patebit. Unde fides in eo esse non potuit.</p>
               <p xml:id="TAca84-d1e2291-d1e210"> Ad primum ergo dicendum quod fides est nobilior virtutibus moralibus, quia est circa nobiliorem materiam, sed tamen importat quendam defectum in comparatione ad illam materiam, qui defectus in Christo non fuit. Et ideo non potuit in eo esse fides, licet fuerint in eo virtutes morales, quae in sui ratione huiusmodi defectum non important per comparationem ad suas materias.</p>
               <p xml:id="TAca84-d1e2291-d1e212"> Ad secundum dicendum quod meritum fidei consistit in hoc quod homo, ex obedientia Dei, assentit istis quae non videt, secundum illud Rom. I, <quote xml:id="TAca84-d1e2291-Qd1e214">ad obediendum fidei in omnibus gentibus pro nomine eius</quote>. Obedientiam autem ad Deum plenissime habuit Christus, secundum illud Philipp. II, <quote xml:id="TAca84-d1e2291-Qd1e216">factus est obediens usque ad mortem</quote>. Et sic nihil ad meritum pertinens docuit quod ipse excellentius non impleret.</p>
               <p xml:id="TAca84-d1e2291-d1e219"> Ad tertium dicendum quod, sicut Glossa ibidem dicit, <quote xml:id="TAca84-d1e2291-Qd1e221">fides proprie est qua creduntur quae non videntur</quote>. Sed fides quae est rerum visarum, improprie dicitur, et secundum quandam similitudinem, quantum ad certitudinem aut firmitatem adhaesionis.</p>
            </div>
            <div xml:id="TAca84-d1e2291-Dd1e226">
               <head xml:id="TAca84-d1e2291-Hd1e228">Articulus 4</head>
               <p xml:id="TAca84-d1e2291-d1e230"> Ad quartum sic proceditur. Videtur quod in Christo fuerit spes. Dicitur enim in Psalmo ex persona Christi, secundum Glossam, <quote xml:id="TAca84-d1e2291-Qd1e232">in te, domine, speravi</quote>. Sed virtus spei est qua homo sperat in Deum. Ergo virtus spei fuit in Christo.</p>
               <p xml:id="TAca84-d1e2291-d1e235"> Praeterea, spes est expectatio futurae beatitudinis, ut in secunda parte habitum est. Sed Christus aliquid expectabat ad beatitudinem pertinens, videlicet gloriam corporis. Ergo videtur quod in eo fuit spes.</p>
               <p xml:id="TAca84-d1e2291-d1e237"> Praeterea, unusquisque potest sperare id quod ad eius perfectionem pertinet, si sit futurum. Sed aliquid erat futurum quod ad perfectionem Christi pertinet, secundum illud Ephes. IV, <quote xml:id="TAca84-d1e2291-Qd1e239">ad consummationem sanctorum, in opus ministerii, in aedificationem corporis Christi</quote>. Ergo videtur quod Christo competebat habere spem.</p>
               <p xml:id="TAca84-d1e2291-d1e242"> Sed contra est quod dicitur Rom. VIII, <quote xml:id="TAca84-d1e2291-Qd1e244">quod videt quis, quid sperat?</quote> Et sic patet quod, sicut fides est de non visis, ita et spes. Sed fides non fuit in Christo, sicut dictum est. Ergo nec spes.</p>
               <p xml:id="TAca84-d1e2291-d1e248"> Respondeo dicendum quod, sicut de ratione fidei est quod aliquis assentiat his quae non videt, ita de ratione spei est quod aliquis expectet id quod nondum habet. Et sicut fides, inquantum est virtus theologica, non est de quocumque non viso, sed solum de Deo, ita etiam spes, inquantum est virtus theologica, habet pro obiecto ipsam Dei fruitionem, quam principaliter homo expectat per spei virtutem. Sed ex consequenti ille qui habet virtutem spei, potest etiam in aliis divinum auxilium expectare, sicut et ille qui habet virtutem fidei, non solum credit Deo de rebus divinis, sed de quibuscumque aliis sibi divinitus revelatis. Christus autem a principio suae conceptionis plene habuit fruitionem divinam, ut infra dicetur. Et ideo virtutem spei non habuit. Habuit tamen spem respectu aliquorum quae nondum erat adeptus, licet non habuit fidem respectu quorumcumque. Quia, licet plene cognosceret omnia, per quod totaliter fides excludebatur ab eo, non tamen adhuc plene habebat omnia quae ad eius perfectionem pertinebant, puta immortalitatem et gloriam corporis, quam poterat sperare.</p>
               <p xml:id="TAca84-d1e2291-d1e250"> Ad primum ergo dicendum quod hoc non dicitur de Christo secundum spem quae est virtus theologica, sed eo quod quaedam alia speravit nondum habita, sicut dictum est.</p>
               <p xml:id="TAca84-d1e2291-d1e252"> Ad secundum dicendum quod gloria corporis non pertinet ad beatitudinem sicut in quo principaliter beatitudo consistat, sed per quandam redundantiam a gloria animae, ut in secunda parte dictum est. Unde spes, secundum quod est virtus theologica, non respicit beatitudinem corporis, sed beatitudinem animae, quae in divina fruitione consistit.</p>
               <p xml:id="TAca84-d1e2291-d1e254"> Ad tertium dicendum quod aedificatio Ecclesiae per conversionem fidelium non pertinet ad perfectionem Christi qua in se perfectus est, sed secundum quod alios ad participationem suae perfectionis inducit. Et quia spes dicitur proprie respectu alicuius quod expectatur ab ipso sperante habendum, non proprie potest dici quod virtus spei Christo conveniat ratione inducta.</p>
            </div>
            <div xml:id="TAca84-d1e2291-Dd1e257">
               <head xml:id="TAca84-d1e2291-Hd1e259">Articulus 5</head>
               <p xml:id="TAca84-d1e2291-d1e261"> Ad quintum sic proceditur. Videtur quod in Christo non fuerint dona. Sicut enim communiter dicitur, dona dantur in adiutorium virtutum. Sed id quod est in se perfectum, non indiget exteriori auxilio. Cum igitur in Christo fuerint virtutes perfectae, videtur quod in eo non fuerunt dona.</p>
               <p xml:id="TAca84-d1e2291-d1e263"> Praeterea, non videtur esse eiusdem dare dona et recipere, quia dare est habentis, accipere autem non habentis. Sed Christo convenit dare dona, secundum illud Psalmi, <quote xml:id="TAca84-d1e2291-Qd1e265">dedit dona hominibus</quote>. Ergo Christo non convenit accipere dona spiritus sancti.</p>
               <p xml:id="TAca84-d1e2291-d1e268"> Praeterea, quatuor dona videntur pertinere ad contemplationem viae scilicet sapientia, scientia, intellectus et consilium, quod pertinet ad prudentiam, unde et philosophus, in VI Ethic., numerat ista inter virtutes intellectuales. Sed Christus habuit contemplationem patriae. Ergo non habuit huiusmodi dona.</p>
               <p xml:id="TAca84-d1e2291-d1e270"> Sed contra est quod dicitur Isaiae IV, <quote xml:id="TAca84-d1e2291-Qd1e272">apprehendent septem mulieres virum unum</quote>, Glossa, <quote xml:id="TAca84-d1e2291-Qd1e274">idest, septem dona spiritus sancti Christum</quote>.</p>
               <p xml:id="TAca84-d1e2291-d1e278"> Respondeo dicendum quod, sicut in secunda parte dictum est, dona proprie sunt quaedam perfectiones potentiarum animae secundum quod sunt natae moveri a spiritu sancto. Manifestum est autem quod anima Christi perfectissime a spiritu sancto movebatur secundum illud Luc. IV, <quote xml:id="TAca84-d1e2291-Qd1e280">Iesus, plenus spiritu sancto, regressus est a Iordane, et agebatur a spiritu in desertum</quote>. Unde manifestum est quod in Christo fuerunt excellentissime dona.</p>
               <p xml:id="TAca84-d1e2291-d1e283"> Ad primum ergo dicendum quod illud quod est perfectum secundum ordinem suae naturae, indiget adiuvari ab eo quod est altioris naturae, sicut homo, quantumcumque perfectus, indiget adiuvari a Deo. Et hoc modo virtutes indigent adiuvari per dona, quae perficiunt potentias animae secundum quod sunt motae a spiritu sancto.</p>
               <p xml:id="TAca84-d1e2291-d1e285"> Ad secundum dicendum quod Christus non secundum idem est recipiens et dans dona spiritus sancti, sed dat secundum quod Deus, et accipit secundum quod homo. Unde Gregorius dicit, in II Moral., quod <quote xml:id="TAca84-d1e2291-Qd1e287">spiritus sanctus humanitatem Christi nunquam deseruit, ex cuius divinitate procedit</quote>.</p>
               <p xml:id="TAca84-d1e2291-d1e290"> Ad tertium dicendum quod in Christo non solum fuit cognitio patriae, sed etiam cognitio viae, ut infra dicetur. Et tamen etiam in patria sunt per aliquem modum dona spiritus sancti, ut in secunda parte habitum est.</p>
            </div>
            <div xml:id="TAca84-d1e2291-Dd1e293">
               <head xml:id="TAca84-d1e2291-Hd1e295">Articulus 6</head>
               <p xml:id="TAca84-d1e2291-d1e297"> Ad sextum sic proceditur. Videtur quod in Christo non fuit donum timoris. Spes enim potior videtur quam timor, nam spei obiectum est bonum, timoris vero malum, ut in secunda parte habitum est. Sed in Christo non fuit virtus spei, ut supra habitum est. Ergo etiam non fuit in eo donum timoris.</p>
               <p xml:id="TAca84-d1e2291-d1e299"> Praeterea, dono timoris timet aliquis vel separationem a Deo, quod pertinet ad timorem castum; vel puniri ab ipso, quod pertinet ad timorem servilem; ut Augustinus dicit, super canonicam Ioan. Sed Christus non timuit separari a Deo per peccatum, neque puniri ab eo propter culpam suam, quia impossibile erat eum peccare, ut infra dicetur; timor autem non est de impossibili. Ergo in Christo non fuit donum timoris.</p>
               <p xml:id="TAca84-d1e2291-d1e301"> Praeterea, I Ioan. IV dicitur, <quote xml:id="TAca84-d1e2291-Qd1e303">perfecta caritas foras mittit timorem</quote>. Sed in Christo fuit perfectissima caritas, secundum illud Ephes. III, <quote xml:id="TAca84-d1e2291-Qd1e305">supereminentem scientiae caritatem Christi</quote>. Ergo in Christo non fuit donum timoris.</p>
               <p xml:id="TAca84-d1e2291-d1e308"> Sed contra est quod dicitur Isaiae XI, <quote xml:id="TAca84-d1e2291-Qd1e310">replebit eum spiritus timoris domini</quote>.</p>
               <p xml:id="TAca84-d1e2291-d1e314"> Respondeo dicendum quod, sicut in secunda parte dictum est, timor respicit duo obiecta, quorum unum est malum terribile; aliud est ille cuius potestate malum potest inferri, sicut aliquis timet regem inquantum habet potestatem occidendi. Non autem timeretur ille qui habet potestatem, nisi haberet quandam eminentiam potestatis, cui de facili resisti non possit, ea enim quae in promptu habemus repellere, non timemus. Et sic patet quod aliquis non timetur nisi propter suam eminentiam. Sic igitur dicendum est quod in Christo fuit timor Dei, non quidem secundum quod respicit malum separationis a Deo per culpam; nec secundum quod respicit malum punitionis pro culpa; sed secundum quod respicit ipsam divinam eminentiam, prout scilicet anima Christi quodam affectu reverentiae movebatur in Deum, a spiritu sancto acta. Unde Heb. V dicitur quod in omnibus <quote xml:id="TAca84-d1e2291-Qd1e316">exauditus est pro sua reverentia</quote>. Hunc enim affectum reverentiae ad Deum Christus, secundum quod homo, prae ceteris habuit pleniorem. Et ideo ei attribuit Scriptura plenitudinem timoris domini.</p>
               <p xml:id="TAca84-d1e2291-d1e319"> Ad primum ergo dicendum quod habitus virtutum et donorum proprie et per se respiciunt bonum, malum autem ex consequenti, pertinet enim ad rationem virtutis ut opus bonum reddat, ut dicitur in II Ethic. Et ideo de ratione doni timoris non est illud malum quod respicit timor, sed eminentia illius boni, scilicet divini, cuius potestate aliquod malum infligi potest. Spes autem, secundum quod est virtus, respicit non solum actorem boni, sed etiam ipsum bonum inquantum est non habitum. Et ideo Christo, quia iam habebat perfectum beatitudinis bonum, non attribuitur virtus spei, sed donum timoris.</p>
               <p xml:id="TAca84-d1e2291-d1e321"> Ad secundum dicendum quod ratio illa procedit de timore secundum quod respicit obiectum quod est malum.</p>
               <p xml:id="TAca84-d1e2291-d1e323"> Ad tertium dicendum quod perfecta caritas foras mittit timorem servilem, qui respicit principaliter poenam. Sic autem timor non fuit in Christo.</p>
            </div>
            <div xml:id="TAca84-d1e2291-Dd1e326">
               <head xml:id="TAca84-d1e2291-Hd1e328">Articulus 7</head>
               <p xml:id="TAca84-d1e2291-d1e330"> Ad septimum sic proceditur. Videtur quod in Christo non fuerint gratiae gratis datae. Ei enim qui habet aliquid secundum plenitudinem, non competit illud habere secundum participationem. Sed Christus habuit gratiam secundum plenitudinem, secundum illud Ioan. I, <quote xml:id="TAca84-d1e2291-Qd1e332">plenum gratiae et veritatis</quote>. Gratiae autem gratis datae videntur esse quaedam participationes divisim et particulariter diversis attributae, secundum illud I Cor. XII, <quote xml:id="TAca84-d1e2291-Qd1e334">divisiones gratiarum sunt</quote>. Ergo videtur quod in Christo non fuerint gratiae gratis datae.</p>
               <p xml:id="TAca84-d1e2291-d1e337"> Praeterea, quod debetur alicui, non videtur esse gratis ei datum. Sed debitum erat homini Christo quod sermone sapientiae et scientiae abundaret, et potens esset in virtutibus faciendis, et alia huiusmodi quae pertinent ad gratias gratis datas, cum ipse sit Dei virtus et Dei sapientia, ut dicitur I Cor. I. Ergo Christo non fuit conveniens habere gratias gratis datas.</p>
               <p xml:id="TAca84-d1e2291-d1e339"> Praeterea, gratiae gratis datae ordinantur ad utilitatem fidelium, secundum illud I Cor. XII, <quote xml:id="TAca84-d1e2291-Qd1e341">unicuique datur manifestatio spiritus ad utilitatem</quote>. Non autem videtur ad utilitatem pertinere habitus, aut quaecumque dispositio, si homo non utatur, secundum illud Eccli. XX, <quote xml:id="TAca84-d1e2291-Qd1e343">sapientia abscondita, et thesaurus invisus, quae utilitas in utrisque?</quote> Christus autem non legitur usus fuisse omnibus gratiis gratis datis, praesertim quantum ad genera linguarum. Non ergo in Christo fuerunt omnes gratiae gratis datae.</p>
               <p xml:id="TAca84-d1e2291-d1e346"> Sed contra est quod Augustinus dicit, in epistola ad Dardanum, quod sicut in capite sunt omnes sensus, ita in Christo fuerunt omnes gratiae.</p>
               <p xml:id="TAca84-d1e2291-d1e349"> Respondeo dicendum quod, sicut in secunda parte habitum est, gratiae gratis datae ordinantur ad fidei et spiritualis doctrinae manifestationem. Oportet autem eum qui docet, habere ea per quae sua doctrina manifestetur, aliter sua doctrina esset inutilis. Spiritualis autem doctrinae et fidei primus et principalis doctor est Christus, secundum illud Heb. II, <quote xml:id="TAca84-d1e2291-Qd1e351">cum initium accepisset enuntiari a domino, per eos qui audierunt in nos confirmata est, contestante Deo signis et prodigiis</quote>, et cetera. Unde manifestum est quod in Christo fuerunt excellentissime omnes gratiae gratis datae, sicut in primo et principali doctore fidei.</p>
               <p xml:id="TAca84-d1e2291-d1e354"> Ad primum ergo dicendum quod, sicut gratia gratum faciens ordinatur ad actus meritorios tam interiores quam exteriores, ita gratia gratis data ordinatur ad quosdam actus exteriores fidei manifestativos, sicut est operatio miraculorum, et alia huiusmodi. In utraque autem gratia Christus plenitudinem habuit, inquantum enim divinitati unita erat eius anima, plenam efficaciam habebat ad omnes praedictos actus perficiendos. Sed alii sancti, qui moventur a Deo sicut instrumenta non unita, sed separata particulariter efficaciam recipiunt ad hos vel illos actus perficiendos. Et ideo in aliis sanctis huiusmodi gratiae dividuntur, non autem in Christo.</p>
               <p xml:id="TAca84-d1e2291-d1e356"> Ad secundum dicendum quod Christus dicitur Dei virtus et Dei sapientia, inquantum est aeternus Dei filius. Sic autem non competit sibi habere gratiam, sed potius esse gratiae largitorem. Competit autem sibi gratiam habere secundum humanam naturam.</p>
               <p xml:id="TAca84-d1e2291-d1e358"> Ad tertium dicendum quod donum linguarum datum est apostolis quia mittebantur ad docendas omnes gentes. Christus autem in una sola Iudaeorum gente voluit personaliter praedicare, secundum quod ipse dicit, Matth. XV, <quote xml:id="TAca84-d1e2291-Qd1e360">non sum missus nisi ad oves quae perierunt domus Israel</quote>; et apostolus dicit, Rom. XV, <quote xml:id="TAca84-d1e2291-Qd1e362">dico Iesum Christum ministrum fuisse circumcisionis</quote>. Et ideo non oportuit quod loqueretur pluribus linguis. Nec tamen defuit ei omnium linguarum notitia, cum etiam occulta cordium non essent ei abscondita, ut infra dicetur, quorum voces quaecumque sunt signa. Nec tamen inutiliter hanc notitiam habuit, sicut non inutiliter habet habitum qui eo non utitur quando non est opportunum.</p>
            </div>
            <div xml:id="TAca84-d1e2291-Dd1e366">
               <head xml:id="TAca84-d1e2291-Hd1e368">Articulus 8</head>
               <p xml:id="TAca84-d1e2291-d1e370"> Ad octavum sic proceditur. Videtur quod in Christo non fuerit prophetia. Prophetia enim importat quandam obscuram et imperfectam notitiam, secundum illud Num. XII, <quote xml:id="TAca84-d1e2291-Qd1e372">si quis fuerit inter vos propheta domini, per somnium aut in visione loquar ad eum</quote>. Sed Christus habuit plenam et perfectam notitiam, multo magis quam Moyses, de quo ibi subditur quod <quote xml:id="TAca84-d1e2291-Qd1e374">palam, et non per aenigmata Deum vidit</quote>. Non ergo debet in Christo poni prophetia.</p>
               <p xml:id="TAca84-d1e2291-d1e377"> Praeterea, sicut fides est eorum quae non videntur, et spes eorum quae non habentur, ita prophetia est eorum quae non sunt praesentia, sed distant, nam propheta dicitur quasi procul fans. Sed in Christo non ponitur fides neque spes, ut supra dictum est. Ergo etiam prophetia non debet poni in Christo.</p>
               <p xml:id="TAca84-d1e2291-d1e379"> Praeterea, propheta est inferioris ordinis quam Angelus, unde et de Moyse, qui fuit supremus prophetarum, ut dictum est in secunda parte, Act. VII dicitur quod <quote xml:id="TAca84-d1e2291-Qd1e381">locutus est cum Angelo in solitudine</quote>. Sed Christus non est minoratus ab Angelis secundum notitiam animae, sed solum secundum corporis passionem, ut dicitur Heb. II. Ergo videtur quod Christus non fuit propheta.</p>
               <p xml:id="TAca84-d1e2291-d1e384"> Sed contra est quod de eo dicitur, Deut. XVIII, <quote xml:id="TAca84-d1e2291-Qd1e386">prophetam suscitabit vobis Deus de fratribus vestris</quote>. Et ipse de se dicit, Matth. XIII et Ioan. IV, <quote xml:id="TAca84-d1e2291-Qd1e388">non est propheta sine honore nisi in patria sua</quote>.</p>
               <p xml:id="TAca84-d1e2291-d1e392"> Respondeo dicendum quod propheta dicitur quasi procul fans, vel procul videns, inquantum scilicet cognoscit et loquitur ea quae sunt procul ab hominum sensibus; sicut etiam Augustinus dicit, XVI contra Faustum. Est autem considerandum quod non potest dici aliquis propheta ex hoc quod cognoscit et annuntiat ea quae sunt aliis procul, cum quibus ipse non est. Et hoc manifestum est secundum locum et secundum tempus. Si enim aliquis in Gallia existens cognosceret et annuntiaret aliis in Gallia existentibus ea quae tunc in Syria agerentur, propheticum esset, sicut Elisaeus ad Giezi dixit IV Reg. V, quomodo vir descenderat de curru et occurrerat ei. Si vero aliquis in Syria existens ea quae sunt ibi annuntiaret non esset hoc propheticum. Et idem apparet secundum tempus. Propheticum enim fuit quod Isaias praenuntiavit quod Cyrus, Persarum rex, templum Dei esset reaedificaturus, ut patet Isaiae XLIV, non autem fuit propheticum quod Esdras hoc scripsit, cuius tempore factum est. Si igitur Deus aut Angeli, vel etiam beati, cognoscunt et annuntiant ea quae sunt procul a nostra notitia, non pertinet ad prophetiam, quia in nullo nostrum statum attingunt. Christus autem ante passionem nostrum statum attingebat, inquantum non solum erat comprehensor, sed etiam viator. Et ideo propheticum erat quod ea quae erant procul ab aliorum viatorum notitia, et cognoscebat et annuntiabat. Et hac ratione dicitur in eo fuisse prophetia.</p>
               <p xml:id="TAca84-d1e2291-d1e394"> Ad primum ergo dicendum quod per illa verba non ostenditur esse de ratione prophetiae aenigmatica cognitio, quae scilicet est per somnium et in visione, sed ostenditur comparatio aliorum prophetarum, qui per somnium et in visione perceperunt divina, ad Moysen, qui palam et non per aenigmata Deum vidit; qui tamen propheta est dictus, secundum illud Deut. ult., <quote xml:id="TAca84-d1e2291-Qd1e396">non surrexit ultra propheta in Israel sicut Moyses</quote>. Potest tamen dici quod, etsi Christus habuit plenam et apertam notitiam quantum ad partem intellectivam, habuit tamen in parte imaginativa quasdam similitudines, in quibus etiam poterat speculari divina, inquantum non solum erat comprehensor, sed etiam viator.</p>
               <p xml:id="TAca84-d1e2291-d1e399"> Ad secundum dicendum quod fides est eorum quae non videntur ab ipso credente. Similiter spes est eorum quae non habentur ab ipso sperante. Sed prophetia est eorum quae sunt procul a communi hominum sensu, cum quibus propheta conversatur et communicat in statu viae. Et ideo fides et spes repugnant perfectioni beatitudinis Christi, non autem prophetia.</p>
               <p xml:id="TAca84-d1e2291-d1e401"> Ad tertium dicendum quod Angelus, cum sit comprehensor, est supra prophetam qui est purus viator, non autem supra Christum, qui simul fuit viator et comprehensor.</p>
            </div>
            <div xml:id="TAca84-d1e2291-Dd1e404">
               <head xml:id="TAca84-d1e2291-Hd1e406">Articulus 9</head>
               <p xml:id="TAca84-d1e2291-d1e408"> Ad nonum sic proceditur. Videtur quod non fuerit in Christo gratiae plenitudo. A gratia enim derivantur virtutes, ut in secunda parte dictum est. Sed in Christo non fuerunt omnes virtutes, non enim fuit in eo fides neque spes, ut ostensum est. Ergo in Christo non fuit gratiae plenitudo.</p>
               <p xml:id="TAca84-d1e2291-d1e410"> Praeterea, sicut patet ex his quae in secunda parte dicta sunt, gratia dividitur in operantem et cooperantem. Operans autem gratia dicitur per quam iustificatur impius. Quod quidem non habuit locum in Christo, qui nunquam subiacuit alicui peccato. Ergo in Christo non fuit plenitudo gratiae.</p>
               <p xml:id="TAca84-d1e2291-d1e412"> Praeterea, Iac. I dicitur, <quote xml:id="TAca84-d1e2291-Qd1e414">omne datum optimum, et omne donum perfectum, de sursum est, descendens a patre luminum</quote>. Sed quod descendit, habetur particulariter, et non plene. Ergo nulla creatura, nec etiam anima Christi, potest habere plenitudinem donorum gratiae.</p>
               <p xml:id="TAca84-d1e2291-d1e417"> Sed contra est quod dicitur Ioan. I, <quote xml:id="TAca84-d1e2291-Qd1e419">vidimus eum plenum gratiae et veritatis</quote>.</p>
               <p xml:id="TAca84-d1e2291-d1e423"> Respondeo dicendum quod plene dicitur haberi quod totaliter et perfecte habetur. Totalitas autem et perfectio potest attendi dupliciter. Uno modo, quantum ad quantitatem eius intensivam, puta si dicam aliquem plene habere albedinem, si habeat eam quantumcumque nata est haberi. Alio modo, secundum virtutem, puta si aliquis dicatur plene habere vitam, quia habet eam secundum omnes effectus vel opera vitae. Et sic plene habet vitam homo, non autem brutum animal, vel planta. Utroque autem modo Christus habuit gratiae plenitudinem. Primo quidem, quia habuit eam in summo, secundum perfectissimum modum qui potest haberi. Et hoc quidem apparet primo, ex propinquitate animae Christi ad causam gratiae. Dictum est enim quod, quanto aliquod receptivum propinquius est causae influenti, abundantius recipit. Et ideo anima Christi, quae propinquius coniungitur Deo inter omnes creaturas rationales, recipit maximam influentiam gratiae eius. Secundo, ex comparatione eius ad effectum. Sic enim recipiebat anima Christi gratiam ut ex ea quodammodo transfunderetur in alios. Et ideo oportuit quod haberet maximam gratiam, sicut ignis, qui est causa caloris in omnibus calidis, est maxime calidus. Similiter etiam quantum ad virtutem gratiae, plene habuit gratiam, quia habuit eam ad omnes operationes vel effectus gratiae. Et hoc ideo, quia conferebatur ei gratia tanquam cuidam universali principio in genere habentium gratias. Virtus autem primi principii alicuius generis universaliter se extendit ad omnes effectus illius generis, sicut sol, qui est universalis causa generationis, ut dicit Dionysius, IV cap. de Div. Nom., eius virtus se extendit ad omnia quae sub generatione cadunt. Et sic secunda plenitudo gratiae attenditur in Christo, inquantum se extendit eius gratia ad omnes gratiae effectus, qui sunt virtutes et dona et alia huiusmodi.</p>
               <p xml:id="TAca84-d1e2291-d1e425"> Ad primum ergo dicendum quod fides et spes nominant effectus gratiae cum quodam defectu qui est ex parte recipientis gratiam, inquantum scilicet fides est de non visis, et spes de non habitis. Unde non oportet quod in Christo, qui est auctor gratiae, fuerint defectus quos important fides et spes. Sed quidquid est perfectionis in fide et spe, est in Christo multo perfectius. Sicut in igne non sunt omnes modi caloris defectivi ex defectu subiecti, sed quidquid pertinet ad perfectionem caloris.</p>
               <p xml:id="TAca84-d1e2291-d1e427"> Ad secundum dicendum quod ad gratiam operantem per se pertinet facere iustum, sed quod iustum faciat ex impio, hoc accidit ei ex parte subiecti, in quo peccatum invenitur. Anima Christi igitur iustificata est per gratiam operantem, inquantum per eam facta est iusta et sancta a principio suae conceptionis, non quod ante fuerit peccatrix, aut etiam non iusta.</p>
            </div>
            <div xml:id="TAca84-d1e2291-Dd1e431">
               <head xml:id="TAca84-d1e2291-Hd1e433">Articulus 10</head>
               <p xml:id="TAca84-d1e2291-d1e435"> Ad decimum sic proceditur. Videtur quod plenitudo gratiae non sit propria Christi. Quod enim est proprium alicui, sibi soli convenit. Sed esse plenum gratia quibusdam aliis attribuitur, dicitur enim, Luc. I, beatae virgini, <quote xml:id="TAca84-d1e2291-Qd1e437">ave, gratia plena, dominus tecum</quote>; dicitur etiam, Act. VI, <quote xml:id="TAca84-d1e2291-Qd1e439">Stephanus autem plenus gratia et fortitudine</quote>. Ergo plenitudo gratiae non est propria Christi.</p>
               <p xml:id="TAca84-d1e2291-d1e442"> Praeterea, id quod potest communicari aliis per Christum, non videtur proprium Christo. Sed plenitudo gratiae potest communicari per Christum aliis, dicit enim apostolus, Ephes. III, <quote xml:id="TAca84-d1e2291-Qd1e444">ut impleamini in omnem plenitudinem Dei</quote>. Ergo plenitudo gratiae non est propria Christo.</p>
               <p xml:id="TAca84-d1e2291-d1e447"> Praeterea, status viae videtur proportionari statui patriae. Sed in statu patriae erit quaedam plenitudo, quia <quote xml:id="TAca84-d1e2291-Qd1e449">in illa caelesti patria, ubi est plenitudo omnis boni, licet quaedam data sint excellenter, nihil tamen possidetur singulariter</quote> ut patet per Gregorium, in homilia de centum ovibus. Ergo in statu viae gratiae plenitudo habetur a singulis hominibus. Et ita plenitudo gratiae non est propria Christo.</p>
               <p xml:id="TAca84-d1e2291-d1e452"> Sed contra est quod plenitudo gratiae attribuitur Christo inquantum est unigenitus a patre, secundum illud Ioan. I, <quote xml:id="TAca84-d1e2291-Qd1e454">vidimus eum, quasi unigenitum a patre, plenum gratiae et veritatis</quote>. Sed esse unigenitum a patre est proprium Christo. Ergo et sibi proprium est esse plenum gratiae et veritatis.</p>
               <p xml:id="TAca84-d1e2291-d1e458"> Respondeo dicendum quod plenitudo gratiae potest attendi dupliciter, uno modo, ex parte ipsius gratiae; alio modo, ex parte habentis gratiam. Ex parte quidem ipsius gratiae, dicitur esse plenitudo ex eo quod aliquis pertingit ad summum gratiae et quantum ad essentiam et quantum ad virtutem, quia scilicet habet gratiam et in maxima excellentia qua potest haberi, et in maxima extensione ad omnes gratiae effectus. Et talis gratiae plenitudo est propria Christo. Ex parte vero subiecti, dicitur gratiae plenitudo quando aliquis habet plene gratiam secundum suam conditionem, sive secundum intensionem, prout in eo est intensa gratia usque ad terminum praefixum ei a Deo, secundum illud Ephes. IV, <quote xml:id="TAca84-d1e2291-Qd1e460">unicuique nostrum data est gratia secundum mensuram donationis Christi</quote>; sive etiam secundum virtutem, inquantum scilicet habet facultatem gratiae ad omnia quae pertinent ad suum statum sive officium, sicut apostolus dicebat, Ephes. III, <quote xml:id="TAca84-d1e2291-Qd1e462">mihi autem, omnium sanctorum minimo, data est gratia haec, illuminare homines</quote>, et cetera. Et talis gratiae plenitudo non est propria Christo, sed communicatur aliis per Christum.</p>
               <p xml:id="TAca84-d1e2291-d1e465"> Ad primum ergo dicendum quod beata virgo dicitur gratia plena, non ex parte ipsius gratiae, quia non habuit gratiam in summa excellentia qua potest haberi, nec ad omnes effectus gratiae, sed dicitur fuisse plena gratiae per comparationem ad ipsam, quia scilicet habebat gratiam sufficientem ad statum illum ad quem erat electa a Deo, ut scilicet esset mater Dei. Et similiter Stephanus dicitur plenus gratia, quia habebat gratiam sufficientem ad hoc quod esset idoneus minister et testis Dei, ad quod erat electus. Et eadem ratione dicendum est de aliis. Harum tamen plenitudinum una est plenior alia, secundum quod aliquis est divinitus praeordinatus ad altiorem vel inferiorem statum.</p>
               <p xml:id="TAca84-d1e2291-d1e467"> Ad secundum dicendum quod apostolus ibi loquitur de illa plenitudine gratiae quae accipitur ex parte subiecti, in comparatione ad id ad quod homo est divinitus praeordinatus. Quod quidem est vel aliquid commune, ad quod praeordinantur omnes sancti, vel aliquid speciale, quod pertinet ad excellentiam aliquorum. Et secundum hoc, quaedam plenitudo gratiae est omnibus sanctis communis, ut scilicet habeant gratiam sufficientem ad merendum vitam aeternam, quae in plena Dei fruitione consistit. Et hanc plenitudinem optat apostolus fidelibus quibus scribit.</p>
               <p xml:id="TAca84-d1e2291-d1e469"> Ad tertium dicendum quod illa dona quae sunt communia in patria, scilicet visio, comprehensio et fruitio, et alia huiusmodi, habent quaedam dona sibi correspondentia in statu viae, quae etiam sunt communia sanctis. Sunt tamen quaedam praerogativae sanctorum, in patria et in via, quae non habentur ab omnibus.</p>
            </div>
            <div xml:id="TAca84-d1e2291-Dd1e472">
               <head xml:id="TAca84-d1e2291-Hd1e474">Articulus 11</head>
               <p xml:id="TAca84-d1e2291-d1e476"> Ad undecimum sic proceditur. Videtur quod gratia Christi sit infinita. Omne enim immensum est infinitum. Sed gratia Christi est immensa, dicitur enim Ioan. III, non enim ad mensuram dat Deus spiritum, scilicet Christo. Ergo gratia Christi est infinita.</p>
               <p xml:id="TAca84-d1e2291-d1e478"> Praeterea, effectus infinitus demonstrat virtutem infinitam, quae non potest fundari nisi in essentia infinita. Sed effectus gratiae Christi est infinitus, extendit enim se ad salutem totius humani generis; ipse enim <quote xml:id="TAca84-d1e2291-Qd1e480">est propitiatio pro peccatis totius mundi</quote>, ut dicitur I Ioan. II. Ergo gratia Christi est infinita.</p>
               <p xml:id="TAca84-d1e2291-d1e483"> Praeterea, omne finitum per additionem potest pervenire ad quantitatem cuiuscumque rei finitae. Si ergo gratia Christi est finita, posset alterius hominis gratia tantum crescere quod perveniret ad aequalitatem gratiae Christi. Contra quod dicitur Iob XXVIII, <quote xml:id="TAca84-d1e2291-Qd1e485">non adaequabitur ei aurum vel vitrum</quote>, secundum quod Gregorius ibi exponit. Ergo gratia Christi est infinita.</p>
               <p xml:id="TAca84-d1e2291-d1e488"> Sed contra est quod gratia Christi est quiddam creatum in anima. Sed omne creatum est finitum, secundum illud Sap. XI, <quote xml:id="TAca84-d1e2291-Qd1e490">omnia in numero, pondere et mensura disposuisti</quote>. Ergo gratia Christi non est infinita.</p>
               <p xml:id="TAca84-d1e2291-d1e494"> Respondeo dicendum quod, sicut ex supra dictis patet, in Christo potest duplex gratia considerari. Una quidem est gratia unionis quae, sicut supra dictum est, est ipsum uniri personaliter filio Dei, quod est gratis concessum humanae naturae. Et hanc gratiam constat esse infinitam, secundum quod ipsa persona verbi est infinita. Alia vero est gratia habitualis. Quae quidem potest dupliciter considerari. Uno modo, secundum quod est quoddam ens. Et sic necesse est quod sit ens finitum. Est enim in anima Christi sicut in subiecto. Anima autem Christi est creatura quaedam, habens capacitatem finitam. Unde esse gratiae, cum non excedat suum subiectum, non potest esse infinitum. Alio modo potest considerari secundum propriam rationem gratiae. Et sic gratia ipsa potest dici infinita, eo quod non limitatur, quia scilicet habet quidquid potest pertinere ad rationem gratiae, et non datur ei secundum aliquam certam mensuram id quod ad rationem gratiae pertinet; eo quod, secundum propositum gratiae Dei, cuius est gratiam mensurare, gratia confertur animae Christi sicut cuidam universali principio gratificationis in humana natura, secundum illud Ephes. I, <quote xml:id="TAca84-d1e2291-Qd1e496">gratificavit nos in dilecto filio suo</quote>. Sicut si dicamus lucem solis esse infinitam, non quidem secundum suum esse, sed secundum rationem lucis, quia habet quidquid potest ad rationem lucis pertinere.</p>
               <p xml:id="TAca84-d1e2291-d1e499"> Ad primum ergo dicendum quod id quod dicitur, pater non ad mensuram dat spiritum filio, uno modo exponitur de dono quod Deus pater ab aeterno dedit filio, scilicet divinam naturam, quae est donum infinitum. Unde quaedam Glossa dicit, ibidem, <quote xml:id="TAca84-d1e2291-Qd1e501">ut tantus sit filius quantus et pater</quote>. Alio modo, potest referri ad donum quod datum est humanae naturae, ut uniatur divinae personae, quod est donum infinitum. Unde Glossa dicit ibidem, <quote xml:id="TAca84-d1e2291-Qd1e503">sicut pater plenum et perfectum genuit verbum, sic plenum et perfectum est unitum humanae naturae</quote>. Tertio modo, potest referri ad gratiam habitualem, inquantum gratia Christi se extendit ad omnia quae sunt gratiae. Unde Augustinus, hoc exponens, dicit, <quote xml:id="TAca84-d1e2291-Qd1e505">mensura quaedam divisio donorum est, alii enim datur per spiritum sermo sapientiae, alii sermo scientiae. Sed Christus, qui dat, non ad mensuram accepit</quote>.</p>
               <p xml:id="TAca84-d1e2291-d1e508"> Ad secundum dicendum quod gratia Christi habet infinitum effectum tum propter infinitatem praedictam gratiae; tum propter unitatem divinae personae, cui anima Christi est unita.</p>
               <p xml:id="TAca84-d1e2291-d1e510"> Ad tertium dicendum quod minus per augmentum potest pervenire ad quantitatem maioris in his quae habent quantitatem unius rationis. Sed gratia alterius hominis comparatur ad gratiam Christi sicut quaedam virtus particularis ad universalem. Unde sicut virtus ignis, quantumcumque crescat, non potest adaequari virtuti solis; ita gratia alterius hominis, quantumcumque crescat, non potest adaequari gratiae Christi.</p>
            </div>
            <div xml:id="TAca84-d1e2291-Dd1e513">
               <head xml:id="TAca84-d1e2291-Hd1e515">Articulus 12</head>
               <p xml:id="TAca84-d1e2291-d1e517"> Ad duodecimum sic proceditur. Videtur quod gratia Christi potuerit augeri. Omni enim finito potest fieri additio. Sed gratia Christi finita fuit, ut dictum est. Ergo potuit augeri.</p>
               <p xml:id="TAca84-d1e2291-d1e519"> Praeterea, augmentum gratiae fit per virtutem divinam, secundum illud II Cor. IX, <quote xml:id="TAca84-d1e2291-Qd1e521">potens est Deus omnem gratiam abundare facere in vobis</quote>. Sed virtus divina, cum sit infinita, nullo termino coarctatur. Ergo videtur quod gratia Christi potuerit esse maior.</p>
               <p xml:id="TAca84-d1e2291-d1e524"> Praeterea, Luc. II dicitur quod <quote xml:id="TAca84-d1e2291-Qd1e526">puer Iesus proficiebat aetate, sapientia et gratia apud Deum et homines</quote>. Ergo gratia Christi potuit augeri.</p>
               <p xml:id="TAca84-d1e2291-d1e529"> Sed contra est quod dicitur Ioan. I, <quote xml:id="TAca84-d1e2291-Qd1e531">vidimus eum, quasi unigenitum a patre, plenum gratiae et veritatis</quote>. Sed nihil potest esse aut intelligi maius quam quod aliquis sit unigenitus a patre. Ergo non potest esse, vel etiam intelligi, maior gratia quam illa qua Christus fuit plenus.</p>
               <p xml:id="TAca84-d1e2291-d1e535"> Respondeo dicendum quod aliquam formam non posse augeri contingit dupliciter, uno modo, ex parte ipsius subiecti; alio modo, ex parte illius formae. Ex parte quidem subiecti, quando subiectum attingit ad ultimum in participatione ipsius formae secundum suum modum sicut si dicatur quod aer non potest crescere in caliditate, quando pertingit ad ultimum gradum caloris qui potest salvari in natura aeris; licet possit esse maior calor in rerum natura, qui est calor ignis. Ex parte autem formae excluditur possibilitas augmenti quando aliquod subiectum attingit ad ultimam perfectionem qua potest talis forma haberi, sicut si dicamus quod calor ignis non potest augeri, quia non potest esse perfectior gradus caloris quam ille ad quem pertingit ignis. Sicut autem aliarum formarum est ex divina sapientia determinata propria mensura, ita et gratiae, secundum illud Sap. XI, <quote xml:id="TAca84-d1e2291-Qd1e537">omnia in numero, pondere et mensura disposuisti</quote>. Mensura autem unicuique formae praefigitur per comparationem ad suum finem, sicut non est maior gravitas quam gravitas terrae, quia non potest esse inferior locus loco terrae. Finis autem gratiae est unio creaturae rationalis ad Deum. Non potest autem esse, nec intelligi, maior unio creaturae rationalis ad Deum quam quae est in persona. Et ideo gratia Christi pertingit usque ad summam mensuram gratiae. Sic ergo manifestum est quod gratia Christi non potuit augeri ex parte ipsius gratiae. Sed neque ex parte ipsius subiecti. Quia Christus, secundum quod homo, a primo instanti suae conceptionis fuit verus et plenus comprehensor. Unde in eo non potuit esse gratiae augmentum, sicut nec in aliis beatis, quorum gratia augeri non potest, eo quod sunt in termino. Hominum vero qui sunt pure viatores, gratia potest augeri et ex parte formae, quia non attingunt summum gratiae gradum, et ex parte subiecti, quia nondum pervenerunt ad terminum.</p>
               <p xml:id="TAca84-d1e2291-d1e540"> Ad primum ergo dicendum quod, si loquamur de quantitatibus mathematicae, cuilibet finitae quantitati potest fieri additio, quia ex parte quantitatis finitae non est aliquid quod repugnet additioni. Si vero loquamur de quantitate naturali, sic potest esse repugnantia ex parte formae, cui debetur determinata quantitas, sicut et alia accidentia determinata. Unde philosophus dicit II de anima, quod <quote xml:id="TAca84-d1e2291-Qd1e542">omnium natura constantium est terminus et ratio magnitudinis et augmenti</quote>. Et inde est quod quantitati totius caeli non potest fieri additio. Multo igitur magis in ipsis formis consideratur aliquis terminus, ultra quem non transgrediuntur. Et propter hoc, non oportuit quod gratiae Christi posset fieri additio, quamvis sit finita secundum sui essentiam.</p>
               <p xml:id="TAca84-d1e2291-d1e545"> Ad secundum dicendum quod, licet virtus divina posset facere aliquid maius et melius quam sit habitualis gratia Christi, non tamen posset facere quod ordinaretur ad aliquid maius quam sit unio personalis ad filium unigenitum a patre, cui unioni sufficienter correspondet talis mensura gratiae secundum definitionem divinae sapientiae.</p>
               <p xml:id="TAca84-d1e2291-d1e547"> Ad tertium dicendum quod in sapientia et gratia aliquis potest proficere dupliciter. Uno modo, secundum ipsos habitus sapientiae et gratiae augmentatos. Et sic Christus in eis non proficiebat. Alio modo, secundum effectus, inquantum scilicet aliquis sapientiora et virtuosiora opera facit. Et sic Christus proficiebat sapientia et gratia, sicut et aetate, quia secundum processum aetatis perfectiora opera faciebat, ut se verum hominem demonstraret, et in his quae sunt ad Deum et in his quae sunt ad homines.</p>
            </div>
            <div xml:id="TAca84-d1e2291-Dd1e550">
               <head xml:id="TAca84-d1e2291-Hd1e552">Articulus 13</head>
               <p xml:id="TAca84-d1e2291-d1e554"> Ad decimumtertium sic proceditur. Videtur quod gratia habitualis in Christo non subsequatur unionem. Idem enim non sequitur ad seipsum. Sed haec gratia habitualis videtur eadem esse cum gratia unionis, dicit enim Augustinus, in libro de Praedest. sanctorum, <quote xml:id="TAca84-d1e2291-Qd1e556">ea gratia fit ab initio fidei suae homo quicumque Christianus, qua gratia homo ille ab initio suo factus est Christus</quote>; quorum duorum primum pertinet ad gratiam habitualem, secundum ad gratiam unionis. Ergo videtur quod gratia habitualis non subsequatur unionem.</p>
               <p xml:id="TAca84-d1e2291-d1e559"> Praeterea, dispositio praecedit perfectionem tempore, vel saltem intellectu. Sed gratia habitualis videtur esse sicut quaedam dispositio humanae naturae ad unionem personalem. Ergo videtur quod gratia habitualis non subsequatur unionem, sed magis praecedat.</p>
               <p xml:id="TAca84-d1e2291-d1e561"> Praeterea, commune est prius proprio. Sed gratia habitualis est communis Christo et aliis hominibus, gratia autem unionis est propria Christo. Ergo prior est, secundum intellectum, gratia habitualis quam ipsa unio. Non ergo sequitur eam.</p>
               <p xml:id="TAca84-d1e2291-d1e563"> Sed contra est quod dicitur Isaiae XLII, <quote xml:id="TAca84-d1e2291-Qd1e565">ecce servus meus, suscipiam eum</quote>, et postea sequitur, <quote xml:id="TAca84-d1e2291-Qd1e567">dedi spiritum meum super eum</quote>, quod quidem ad donum gratiae habitualis pertinet. Unde relinquitur quod susceptio naturae humanae in unione personae praecedat gratiam habitualem in Christo.</p>
               <p xml:id="TAca84-d1e2291-d1e571"> Respondeo dicendum quod unio humanae naturae ad divinam personam, quam supra diximus esse ipsam gratiam unionis, praecedit gratiam habitualem in Christo, non ordine temporis, sed naturae et intellectus. Et hoc triplici ratione. Primo quidem, secundum ordinem principiorum utriusque. Principium enim unionis est persona filii assumens humanam naturam, quae secundum hoc dicitur missa esse in mundum quod humanam naturam assumpsit. Principium autem gratiae habitualis, quae cum caritate datur, est spiritus sanctus, qui secundum hoc dicitur mitti quod per caritatem mentem inhabitat. Missio autem filii, secundum ordinem naturae, prior est missione spiritus sancti, sicut ordine naturae spiritus sanctus procedit a filio et a patre dilectio. Unde et unio personalis, secundum quam intelligitur missio filii, est prior, ordine naturae, gratia habituali, secundum quam intelligitur missio spiritus sancti. Secundo, accipitur ratio huius ordinis ex habitudine gratiae ad suam causam. Gratia enim causatur in homine ex praesentia divinitatis, sicut lumen in aere ex praesentia solis, unde dicitur Ezech. XLIII, <quote xml:id="TAca84-d1e2291-Qd1e573">gloria Dei Israel ingrediebatur per viam Orientalem, et terra splendebat a maiestate eius</quote>. Praesentia autem Dei in Christo intelligitur secundum unionem humanae naturae ad divinam personam. Unde gratia habitualis Christi intelligitur ut consequens hanc unionem, sicut splendor solem. Tertia ratio huius ordinis assumi potest ex fine gratiae. Ordinatur enim ad bene agendum. Actiones autem sunt suppositorum et individuorum. Unde actio, et per consequens gratia ad ipsam ordinans, praesupponit hypostasim operantem. Hypostasis autem non praesupponitur in humana natura ante unionem, ut ex supra dictis patet. Et ideo gratia unionis, secundum intellectum, praecedit gratiam habitualem.</p>
               <p xml:id="TAca84-d1e2291-d1e576"> Ad primum ergo dicendum quod Augustinus ibi gratiam nominat gratuitam Dei voluntatem gratis beneficia largientem. Et propter hoc eadem gratia dicit hominem quemcumque fieri Christianum qua gratia factus est Christus homo, quia utrumque gratuita Dei voluntate, absque meritis, factum est.</p>
               <p xml:id="TAca84-d1e2291-d1e578"> Ad secundum dicendum quod, sicut dispositio in via generationis praecedit perfectionem ad quam disposuit in his quae successive perficiuntur, ita naturaliter perfectionem sequitur quam aliquis iam consecutus est, sicut calor, qui fuit dispositio ad formam ignis, est effectus profluens a forma ignis iam praeexistentis. Humana autem natura in Christo unita est personae verbi a principio absque successione. Unde gratia habitualis non intelligitur ut praecedens unionem, sed ut consequens eam, sicut quaedam proprietas naturalis. Unde et Augustinus dicit, in Enchirid., quod <quote xml:id="TAca84-d1e2291-Qd1e580">gratia est quodammodo Christo homini naturalis</quote>.</p>
               <p xml:id="TAca84-d1e2291-d1e583"> Ad tertium dicendum quod commune est prius proprio si utrumque sit unius generis, sed in his quae sunt diversorum generum, nihil prohibet proprium prius esse communi. Gratia autem unionis non est in genere gratiae habitualis, sed est super omne genus, sicut et ipsa divina persona. Unde hoc proprium nihil prohibet esse prius communi, quia non se habet per additionem ad commune, sed potius est principium et origo eius quod commune est.</p>
            </div>
         </div>
      </body>
   </text>
</TEI>