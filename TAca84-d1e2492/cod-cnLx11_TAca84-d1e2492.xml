<?xml version="1.0" encoding="UTF-8"?><?xml-model href="https://raw.githubusercontent.com/lombardpress/lombardpress-schema/1.0.0/src/out/diplomatic.rng" type="application/xml" schematypens="http://relaxng.org/ns/structure/1.0"?><?xml-model href="https://raw.githubusercontent.com/lombardpress/lombardpress-schema/1.0.0/src/out/diplomatic.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Quaestio 46</title>
            <author ref="#Aquinas">Thomas Aquinas</author>
            <respStmt>
               <name ref="#jeffreycwitt">Jeffrey C. Witt</name>
               <resp>TEI Encoder</resp>
            </respStmt>
         </titleStmt>
         <editionStmt>
            <edition n="0.0.0-dev">
               <title>Quaestio 46</title>
               <date when="2025-06-09">June 09, 2025</date>
            </edition>
         </editionStmt>
         <publicationStmt>
            <authority>SCTA</authority>
            <availability status="free">
               <p>Published under a <ref target="https://creativecommons.org/licenses/by-nc-sa/4.0/">Attribution-NonCommercial-ShareAlike 4.0 International (CC BY-NC-SA 4.0)</ref>
               </p>
            </availability>
         </publicationStmt>
         <sourceDesc>
            <listWit>
               <witness xml:id="L" n="cod-cnLx11">Rome, 1903, v. 11</witness>
            </listWit>
         </sourceDesc>
      </fileDesc>
      <encodingDesc>
         <schemaRef n="lbp-diplomatic-1.0.0" url="https://raw.githubusercontent.com/lombardpress/lombardpress-schema/1.0.0/src/out/diplomatic.rng"/>
         <editorialDecl>
            <p>Encoding of this text has followed the recommendations of the LombardPress 1.0.0
       guidelines for a diplomatic edition.</p>
         </editorialDecl>
      </encodingDesc>
      <revisionDesc status="draft">
         <listChange>
            <change when="2025-06-09" status="draft" n="0.0.0">
               <p>Created file for the first time.</p>
            </change>
         </listChange>
      </revisionDesc>
   </teiHeader>
   <text xml:lang="la">
      <front>
         <div xml:id="starts-on">
            <pb ed="#L" n="NaN"/>
         </div>
      </front>
      <body>
         <div xml:id="TAca84-d1e2492"><!-- p3-q46 -->
            <head xml:id="TAca84-d1e2492-Hd1e97">Quaestio 46</head>
            <div xml:id="TAca84-d1e2492-Dd1e99">
               <head xml:id="TAca84-d1e2492-Hd1e101">Prooemium</head>
               <p xml:id="TAca84-d1e2492-d1e103"> Consequenter considerandum est de his quae pertinent ad exitum Christi de mundo. Et primo, de passione eius; secundo, de morte; tertio, de sepultura; quarto, de descensu ad Inferos. Circa passionem occurrit triplex consideratio, prima, de ipsa passione; secunda, de causa efficiente passionis; tertia, de fructu passionis. Circa primum quaeruntur duodecim. Primo, utrum necesse fuerit Christum pati pro liberatione hominum. Secundo, utrum fuerit alius modus possibilis liberationis humanae. Tertio, utrum iste modus fuerit convenientior. Quarto, utrum fuerit conveniens quod in cruce pateretur. Quinto, de generalitate passionis eius. Sexto, utrum dolor quem in passione sustinuit, fuerit maximus. Septimo, utrum tota anima eius pateretur. Octavo, utrum passio eius impediverit gaudium fruitionis. Nono, de tempore passionis. Decimo, de loco. Undecimo, utrum conveniens fuerit ipsum cum latronibus crucifigi. Duodecimo, utrum passio ipsius Christi sit divinitati attribuenda.</p>
            </div>
            <div xml:id="TAca84-d1e2492-Dd1e106">
               <head xml:id="TAca84-d1e2492-Hd1e108">Articulus 1</head>
               <p xml:id="TAca84-d1e2492-d1e110"> Ad primum sic proceditur. Videtur quod non fuerit necessarium Christum pati pro humani generis liberatione. Humanum enim genus liberari non poterat nisi a Deo, secundum illud Isaiae XLV, <quote xml:id="TAca84-d1e2492-Qd1e112">nunquid non ego dominus, et non est ultra Deus absque me? Deus iustus et salvans non est praeter me</quote>. In Deum autem non cadit aliqua necessitas, quia hoc repugnaret omnipotentiae ipsius. Ergo non fuit necessarium Christum pati.</p>
               <p xml:id="TAca84-d1e2492-d1e115"> Praeterea, necessarium voluntario opponitur. Sed Christus propria voluntate est passus, dicitur enim Isaiae LIII, <quote xml:id="TAca84-d1e2492-Qd1e117">oblatus est quia ipse voluit</quote>. Ergo non necessarium fuit eum pati.</p>
               <p xml:id="TAca84-d1e2492-d1e120"> Praeterea, sicut in Psalmo dicitur, <quote xml:id="TAca84-d1e2492-Qd1e122">universae viae domini misericordia et veritas</quote>. Sed non videtur necessarium quod pateretur ex parte misericordiae divinae, quae, sicut gratis dona tribuit, ita videtur quod gratis debita relaxet, absque satisfactione. Neque etiam ex parte divinae iustitiae, secundum quam homo aeternam damnationem meruerat. Ergo videtur non fuisse necessarium quod Christus pro liberatione hominum pateretur.</p>
               <p xml:id="TAca84-d1e2492-d1e125"> Praeterea, angelica natura est excellentior quam humana, ut patet per Dionysium, IV cap. de Div. Nom. Sed pro reparatione angelicae naturae, quae peccaverat, Christus non est passus. Ergo videtur quod nec etiam fuerit necessarium eum pati pro salute humani generis.</p>
               <p xml:id="TAca84-d1e2492-d1e128"> Sed contra est quod dicitur Ioan. III, <quote xml:id="TAca84-d1e2492-Qd1e130">sicut Moyses exaltavit serpentem in deserto, sic oportet exaltari filium hominis, ut omnis qui credit in eum non pereat, sed habeat vitam aeternam</quote>. Quod quidem de exaltatione in cruce intelligitur. Ergo videtur quod Christum oportuerit pati.</p>
               <p xml:id="TAca84-d1e2492-d1e133"> Respondeo dicendum quod, sicut philosophus docet in V Metaphys., necessarium multipliciter dicitur. Uno quidem modo, quod secundum sui naturam impossibile est aliter se habere. Et sic manifestum est quod non fuit necessarium Christum pati, neque ex parte Dei, neque ex parte hominis. Alio modo dicitur aliquid necessarium ex aliquo exteriori. Quod quidem si sit causa efficiens vel movens, facit necessitatem coactionis, utpote cum aliquis non potest ire propter violentiam detinentis ipsum. Si vero illud exterius quod necessitatem inducit, sit finis, dicetur aliquid necessarium ex suppositione finis, quando scilicet finis aliquis aut nullo modo potest esse, aut non potest esse convenienter, nisi tali fine praesupposito. Non fuit ergo necessarium Christum pati necessitate coactionis, neque ex parte Dei, qui Christum definivit pati; neque etiam ex parte ipsius Christi, qui voluntarie passus est. Fuit autem necessarium necessitate finis. Qui quidem potest tripliciter intelligi. Primo quidem, ex parte nostra, qui per eius passionem liberati sumus, secundum illud Ioan. III, <quote xml:id="TAca84-d1e2492-Qd1e135">oportet exaltari filium hominis, ut omnis qui credit in eum non pereat, sed habeat vitam aeternam</quote>. Secundo, ex parte ipsius Christi, qui per humilitatem passionis meruit gloriam exaltationis. Et ad hoc pertinet quod dicitur Luc. ult., <quote xml:id="TAca84-d1e2492-Qd1e137">haec oportuit Christum pati, et sic intrare in gloriam suam</quote>. Tertio, ex parte Dei, cuius definitio est circa passionem Christi praenuntiatam in Scripturis et praefiguratam in observantia veteris testamenti. Et hoc est quod dicitur Luc. XXII, <quote xml:id="TAca84-d1e2492-Qd1e139">filius hominis secundum quod definitum est vadit</quote>; et Luc. ult., <quote xml:id="TAca84-d1e2492-Qd1e141">haec sunt verba quae locutus sum ad vos cum adhuc essem vobiscum, quoniam necesse est impleri omnia quae scripta sunt in lege Moysi et prophetis et Psalmis de me; et, quoniam scriptum est quoniam oportebat Christum pati et resurgere a mortuis</quote>.</p>
               <p xml:id="TAca84-d1e2492-d1e144"> Ad primum ergo dicendum quod ratio illa procedit de necessitate coactionis ex parte Dei.</p>
               <p xml:id="TAca84-d1e2492-d1e146"> Ad secundum dicendum quod ratio illa procedit de necessitate coactionis ex parte hominis Christi.</p>
               <p xml:id="TAca84-d1e2492-d1e148"> Ad tertium dicendum quod hominem liberari per passionem Christi, conveniens fuit et misericordiae et iustitiae eius. Iustitiae quidem, quia per passionem suam Christus satisfecit pro peccato humani generis, et ita homo per iustitiam Christi liberatus est. Misericordiae vero, quia, cum homo per se satisfacere non posset pro peccato totius humanae naturae, ut supra habitum est, Deus ei satisfactorem dedit filium suum, secundum illud Rom. III, <quote xml:id="TAca84-d1e2492-Qd1e150">iustificati gratis per gratiam ipsius, per redemptionem quae est in Christo Iesu, quem proposuit Deus propitiatorem per fidem ipsius</quote>. Et hoc fuit abundantioris misericordiae quam si peccata absque satisfactione dimisisset. Unde dicitur Ephes. II, <quote xml:id="TAca84-d1e2492-Qd1e152">Deus, qui dives est in misericordia, propter nimiam caritatem qua dilexit nos, cum essemus mortui peccatis, convivificavit nos in Christo</quote>.</p>
               <p xml:id="TAca84-d1e2492-d1e155"> Ad quartum dicendum quod peccatum Angeli non fuit remediabile, sicut peccatum hominis, ut ex supra dictis in prima parte patet.</p>
            </div>
            <div xml:id="TAca84-d1e2492-Dd1e158">
               <head xml:id="TAca84-d1e2492-Hd1e160">Articulus 2</head>
               <p xml:id="TAca84-d1e2492-d1e162"> Ad secundum sic proceditur. Videtur quod non fuit possibilis alius modus liberationis humanae naturae quam per passionem Christi. Dixit enim dominus, Ioan. XII, <quote xml:id="TAca84-d1e2492-Qd1e164">nisi granum frumenti cadens in terram mortuum fuerit, ipsum solum manet, si autem mortuum fuerit, multum fructum affert</quote>, ubi dicit Augustinus quod <quote xml:id="TAca84-d1e2492-Qd1e166">seipsum granum dicebat</quote>. Nisi ergo mortem passus esset, aliter fructum nostrae liberationis non fecisset.</p>
               <p xml:id="TAca84-d1e2492-d1e169"> Praeterea, Matth. XXVI dominus dicit ad patrem, <quote xml:id="TAca84-d1e2492-Qd1e171">pater mi, si non potest iste calix transire nisi bibam illum, fiat voluntas tua</quote>. Loquitur autem ibi de calice passionis. Ergo passio Christi praeterire non poterat. Unde et Hilarius dicit, <quote xml:id="TAca84-d1e2492-Qd1e173">ideo calix transire non potest nisi illum bibat, quia reparari nisi ex eius passione non possumus</quote>.</p>
               <p xml:id="TAca84-d1e2492-d1e176"> Praeterea, iustitia Dei exigebat ut homo a peccato liberaretur, Christo per passionem suam satisfaciente. Sed Christus suam iustitiam praeterire non potest. Dicitur enim II ad Tim. II, <quote xml:id="TAca84-d1e2492-Qd1e178">si non credimus, ille fidelis permanet, negare seipsum non potest</quote>. Seipsum autem negaret si iustitiam suam negaret, cum ipse sit iustitia. Ergo videtur quod non fuerit possibile alio modo hominem liberari quam per passionem Christi.</p>
               <p xml:id="TAca84-d1e2492-d1e181"> Praeterea, fidei non potest subesse falsum. Sed antiqui patres crediderunt Christum passurum. Ergo videtur quod non potuerit esse quin Christus pateretur.</p>
               <p xml:id="TAca84-d1e2492-d1e184"> Sed contra est quod Augustinus dicit, XIII de Trin., <quote xml:id="TAca84-d1e2492-Qd1e186">istum modum quo nos per mediatorem Dei et hominum, hominem Christum Iesum, Deus liberare dignatur, asserimus bonum et divinae dignitati congruum, verum etiam ostendamus alium modum possibilem Deo fuisse, cuius potestati cuncta aequaliter subiacent</quote>.</p>
               <p xml:id="TAca84-d1e2492-d1e189"> Respondeo dicendum quod aliquid potest dici possibile vel impossibile dupliciter, uno modo, simpliciter et absolute; alio modo, ex suppositione. Simpliciter igitur et absolute loquendo, possibile fuit Deo alio modo hominem liberare quam per passionem Christi, <quote xml:id="TAca84-d1e2492-Qd1e191">quia non est impossibile apud Deum omne verbum</quote>, ut dicitur Luc. I. Sed ex aliqua suppositione facta, fuit impossibile. Quia enim impossibile est Dei praescientiam falli et eius voluntatem sive dispositionem cassari, supposita praescientia et praeordinatione Dei de passione Christi, non erat simul possibile Christum non pati, et hominem alio modo quam per eius passionem liberari. Et est eadem ratio de omnibus his quae sunt praescita et praeordinata a Deo, ut in prima parte habitum est.</p>
               <p xml:id="TAca84-d1e2492-d1e194"> Ad primum ergo dicendum quod dominus ibi loquitur supposita praescientia et praeordinatione Dei, secundum quam erat ordinatum ut fructus humanae salutis non sequeretur nisi Christo patiente.</p>
               <p xml:id="TAca84-d1e2492-d1e196"> Et similiter intelligendum est quod secundo obiicitur, <quote xml:id="TAca84-d1e2492-Qd1e198">si non potest hic calix transire nisi bibam illum</quote>, scilicet, propter hoc quod et tu ita disposuisti. Unde subdit, <quote xml:id="TAca84-d1e2492-Qd1e200">fiat voluntas tua</quote>.</p>
               <p xml:id="TAca84-d1e2492-d1e203"> Ad tertium dicendum quod haec etiam iustitia dependet ex voluntate divina ab humano genere satisfactionem pro peccato exigente. Alioquin, si voluisset absque omni satisfactione hominem a peccato liberare, contra iustitiam non fecisset. Ille enim iudex non potest, salva iustitia, culpam sive poenam dimittere, qui habet punire culpam in alium commissam, puta vel in alium hominem, vel in totam rempublicam, sive in superiorem principem. Sed Deus non habet aliquem superiorem, sed ipse est supremum et commune bonum totius universi. Et ideo, si dimittat peccatum, quod habet rationem culpae ex eo quod contra ipsum committitur, nulli facit iniuriam, sicut quicumque homo remittit offensam in se commissam absque satisfactione, misericorditer, et non iniuste agit. Et ideo David, misericordiam petens, dicebat, tibi soli peccavi, quasi dicat, potes sine iniustitia mihi dimittere.</p>
               <p xml:id="TAca84-d1e2492-d1e205"> Ad quartum dicendum quod fides humana, et etiam Scripturae divinae, quibus fides instruitur, innituntur praescientiae et ordinationi divinae. Et ideo eadem ratio est de necessitate quae provenit ex suppositione eorum, et de necessitate quae provenit ex praescientia et voluntate divina.</p>
            </div>
            <div xml:id="TAca84-d1e2492-Dd1e208">
               <head xml:id="TAca84-d1e2492-Hd1e210">Articulus 3</head>
               <p xml:id="TAca84-d1e2492-d1e212"> Ad tertium sic proceditur. Videtur quod alius modus convenientior fuisset liberationis humanae quam per passionem Christi. Natura enim in sua operatione imitatur opus divinum, utpote a Deo mota et regulata. Sed natura non facit per duo quod per unum potest facere. Cum ergo Deus potuerit hominem liberare sola propria voluntate, non videtur conveniens fuisse quod ad liberationem humani generis Christi passio adderetur.</p>
               <p xml:id="TAca84-d1e2492-d1e214"> Praeterea, ea quae fiunt per naturam, convenientius fiunt quam ea quae per violentiam fiunt, quia violentum est quaedam excisio, seu casus, ab eo quod est secundum naturam, ut dicitur in libro de caelo. Sed passio Christi mortem violentam induxit. Ergo convenientius fuisset quod Christus naturali morte moriendo hominem liberaret, quam quod pateretur.</p>
               <p xml:id="TAca84-d1e2492-d1e216"> Praeterea, convenientissimum videtur quod ille qui violenter et iniuste detinet, per superioris potentiam spolietur, unde et Isaiae LII dicitur, <quote xml:id="TAca84-d1e2492-Qd1e218">gratis venundati estis, et sine argento redimemini</quote>. Sed Diabolus nullum ius in homine habebat, quem per fraudem deceperat, et per quandam violentiam servituti subiectum detinebat. Ergo videtur convenientissimum fuisse quod Christus Diabolum per solam potentiam spoliaret, absque sua passione.</p>
               <p xml:id="TAca84-d1e2492-d1e221"> Sed contra est quod Augustinus dicit, XIII de Trin., <quote xml:id="TAca84-d1e2492-Qd1e223">sanandae nostrae miseriae convenientior modus alius non fuit</quote> quam per Christi passionem.</p>
               <p xml:id="TAca84-d1e2492-d1e227"> Respondeo dicendum quod tanto aliquis modus convenientior est ad assequendum finem, quanto per ipsum plura concurrunt quae sunt expedientia fini. Per hoc autem quod homo per Christi passionem est liberatus, multa occurrerunt ad salutem hominis pertinentia, praeter liberationem a peccato. Primo enim, per hoc homo cognoscit quantum Deus hominem diligat, et per hoc provocatur ad eum diligendum, in quo perfectio humanae salutis consistit. Unde apostolus dicit, Rom. V, <quote xml:id="TAca84-d1e2492-Qd1e229">commendat suam caritatem Deus in nobis, quoniam, cum inimici essemus, Christus pro nobis mortuus est</quote>. Secundo, quia per hoc dedit nobis exemplum obedientiae, humilitatis, constantiae, iustitiae, et ceterarum virtutum in passione Christi ostensarum, quae sunt necessariae ad humanam salutem. Unde dicitur I Pet. II, <quote xml:id="TAca84-d1e2492-Qd1e231">Christus passus est pro nobis, nobis relinquens exemplum, ut sequamur vestigia eius</quote>. Tertio, quia Christus per passionem suam non solum hominem a peccato liberavit, sed etiam gratiam iustificantem et gloriam beatitudinis ei promeruit, ut infra dicetur. Quarto, quia per hoc est homini indicta maior necessitas se immunem a peccato conservandi, secundum illud I Cor. VI, <quote xml:id="TAca84-d1e2492-Qd1e233">empti estis pretio magno, glorificate et portate Deum in corpore vestro</quote>. Quinto, quia hoc ad maiorem dignitatem cessit, ut, sicut homo victus fuerat et deceptus a Diabolo, ita etiam homo esset qui Diabolum vinceret; et sicut homo mortem meruit, ita homo moriendo mortem superaret; ut dicitur I Cor. XV, <quote xml:id="TAca84-d1e2492-Qd1e235">Deo gratias, qui dedit nobis victoriam per Iesum Christum</quote>. Et ideo convenientius fuit quod per passionem Christi liberaremur, quam per solam Dei voluntatem.</p>
               <p xml:id="TAca84-d1e2492-d1e238"> Ad primum ergo dicendum quod natura etiam, ut aliquid convenientius faciat, plura ad unum assumit, sicut duos oculos ad videndum. Et idem patet in aliis.</p>
               <p xml:id="TAca84-d1e2492-d1e240"> Ad secundum dicendum quod, sicut Chrysostomus dicit, <quote xml:id="TAca84-d1e2492-Qd1e242">Christus non sui mortem, quam non habebat, cum sit vita, sed hominum mortem venerat consumpturus. Unde non propria morte corpus deposuit, sed ab hominibus illatam sustinuit. Sed et, si aegrotavisset corpus eius et in conspectu omnium solveretur, inconveniens erat eum qui aliorum languores sanaret, habere proprium corpus affectum languoribus. Sed et, si absque aliquo morbo seorsum alicubi corpus deposuisset ac deinde se offerret, non crederetur ei de resurrectione disserenti. Quomodo enim pateret Christi in morte victoria, nisi, coram omnibus eam patiens, per incorruptionem corporis probasset extinctam?</quote>
               </p>
               <p xml:id="TAca84-d1e2492-d1e245"> Ad tertium dicendum quod, licet Diabolus iniuste invaserit hominem, tamen homo propter peccatum iuste erat sub servitute Diaboli derelictus a Deo. Et ideo conveniens fuit ut per iustitiam homo a servitute Diaboli liberaretur, Christo satisfaciente pro ipso per suam passionem. Fuit etiam hoc conveniens ad vincendam superbiam Diaboli, <quote xml:id="TAca84-d1e2492-Qd1e247">qui est desertor iustitiae et amator potentiae, ut Christus Diabolum vinceret et hominem liberaret, non per solam potentiam divinitatis, sed etiam per iustitiam et humilitatem passionis</quote>, ut Augustinus dicit, XIII de Trinitate.</p>
            </div>
            <div xml:id="TAca84-d1e2492-Dd1e252">
               <head xml:id="TAca84-d1e2492-Hd1e254">Articulus 4</head>
               <p xml:id="TAca84-d1e2492-d1e256"> Ad quartum sic proceditur. Videtur quod Christus non debuerit pati in cruce. Veritas enim debet respondere figurae. Sed in figuram Christi praecesserunt omnia sacrificia veteris testamenti, in quibus animalia gladio necabantur, et postmodum igni cremabantur. Ergo videtur quod Christus non debuerit pati in cruce, sed magis gladio vel igne.</p>
               <p xml:id="TAca84-d1e2492-d1e258"> Praeterea, Damascenus dicit quod Christus non debuit assumere detractibiles passiones. Sed mors crucis videtur maxime detractibilis et ignominiosa, unde dicitur Sap. II, <quote xml:id="TAca84-d1e2492-Qd1e260">morte turpissima condemnemus eum</quote>. Ergo videtur quod Christus non debuit pati mortem crucis.</p>
               <p xml:id="TAca84-d1e2492-d1e263"> Praeterea, de Christo dicitur, <quote xml:id="TAca84-d1e2492-Qd1e265">benedictus qui venit in nomine domini</quote>, ut patet Matth. XXI. Sed mors crucis erat mors maledictionis, secundum illud Deut. XXI, <quote xml:id="TAca84-d1e2492-Qd1e267">maledictus a Deo est qui pendet in ligno</quote>. Ergo videtur quod non fuit conveniens Christum crucifigi.</p>
               <p xml:id="TAca84-d1e2492-d1e270"> Sed contra est quod dicitur Philipp. II, <quote xml:id="TAca84-d1e2492-Qd1e272">factus est obediens usque ad mortem, mortem autem crucis</quote>.</p>
               <p xml:id="TAca84-d1e2492-d1e276"> Respondeo dicendum quod convenientissimum fuit Christum pati mortem crucis. Primo quidem, propter exemplum virtutis. Dicit enim Augustinus, in libro octogintatrium quaest., <quote xml:id="TAca84-d1e2492-Qd1e278">sapientia Dei hominem, ad exemplum quo recte viveremus, suscepit. Pertinet autem ad vitam rectam ea quae non sunt metuenda, non metuere. Sunt autem homines qui, quamvis mortem ipsam non timeant, genus tamen mortis horrescunt. Ut ergo nullum genus mortis recte viventi homini metuendum esset, illius hominis cruce ostendendum fuit, nihil enim erat, inter omnia genera mortis, illo genere execrabilius et formidabilius</quote>. Secundo, quia hoc genus mortis maxime conveniens erat satisfactioni pro peccato primi parentis, quod fuit ex eo quod, contra mandatum Dei, pomum ligni vetiti sumpsit. Et ideo conveniens fuit quod Christus, ad satisfaciendum pro peccato illo, seipsum pateretur ligno affigi, quasi restituens quod Adam sustulerat, secundum illud Psalmi, <quote xml:id="TAca84-d1e2492-Qd1e280">quae non rapui, tunc exsolvebam</quote>. Unde Augustinus dicit, in quodam sermone de passione, <quote xml:id="TAca84-d1e2492-Qd1e282">contemsit Adam praeceptum, accipiens ex arbore, sed quidquid Adam perdidit, Christus in cruce invenit</quote>. Tertia ratio est quia, ut Chrysostomus dicit, in sermone de passione, <quote xml:id="TAca84-d1e2492-Qd1e284">in excelso ligno, et non sub tecto passus est, ut etiam ipsius aeris natura mundetur. Sed et ipsa terra simile beneficium sentiebat, decurrentis de latere sanguinis stillatione mundata</quote>. Et super illud Ioan. III, <quote xml:id="TAca84-d1e2492-Qd1e286">oportet exaltari filium hominis, exaltari audiens, suspensionem intelligas in altum, ut sanctificaret aerem qui sanctificaverat terram ambulando in ea</quote>. Quarta ratio est quia, per hoc quod in ea moritur, ascensum nobis parat in caelum, ut Chrysostomus dicit. Et inde est quod ipse dicit, Ioan. XII, <quote xml:id="TAca84-d1e2492-Qd1e289">ego, si exaltatus fuero a terra, omnia traham ad meipsum</quote>. Quinta ratio est quia hoc competit universali salvationi totius mundi. Unde Gregorius Nyssenus dicit quod <quote xml:id="TAca84-d1e2492-Qd1e291">figura crucis, a medio contactu in quatuor extrema partita, significat virtutem et providentiam eius qui in ea pependit, ubique diffusam</quote>. Chrysostomus etiam dicit quod in cruce, <quote xml:id="TAca84-d1e2492-Qd1e293">expansis manibus, moritur, ut altera manu veterem populum, altera eos qui ex gentibus sunt, trahat</quote>. Sexta ratio est quia per hoc genus mortis diversae virtutes designantur. Unde Augustinus dicit, in libro de gratia Vet. et novi Test., <quote xml:id="TAca84-d1e2492-Qd1e295">non frustra tale genus mortis elegit, ut latitudinis et altitudinis et longitudinis et profunditatis</quote>, de quibus apostolus loquitur, <quote xml:id="TAca84-d1e2492-Qd1e297">magister existeret. Nam latitudo est in eo ligno quod transversum desuper figitur; hoc ad bona opera pertinet, quia ibi extenduntur manus. Longitudo in eo quod ab ipso ligno usque ad terram conspicuum est, ibi enim quodammodo statur, idest, persistitur et perseveratur; quod longanimitati tribuitur. Altitudo est in ea ligni parte quae ab illa quae transversa figitur, sursum versus relinquitur, hoc est, ad caput crucifixi, quia bene sperantium superna expectatio est. Iam vero illud ex ligno quod fixum occultatur, unde totum illud exurgit, significat profunditatem gratuitae gratiae</quote>. Et, sicut Augustinus dicit, super Ioan., <quote xml:id="TAca84-d1e2492-Qd1e299">lignum in quo fixa erant membra patientis, etiam cathedra fuit magistri docentis</quote>. Septima ratio est quia hoc genus mortis plurimis figuris respondet. Ut enim Augustinus dicit, in sermone de passione, de diluvio aquarum humanum genus arca lignea liberavit; de Aegypto Dei populo recedente, Moyses mare virga divisit, et Pharaonem prostravit, et populum Dei redemit; idem Moyses lignum in aquam misit et amaram aquam in dulcedinem commutavit; ex lignea virga de spirituali petra salutaris unda profertur; et, ut Amalec vinceretur, contra virgam Moyses expansis manibus extenditur; et lex Dei arcae testamenti creditur ligneae; ut his omnibus ad lignum crucis, quasi per quosdam gradus, veniatur.</p>
               <p xml:id="TAca84-d1e2492-d1e302"> Ad primum ergo dicendum quod altare holocaustorum, in quo sacrificia animalium offerebantur, erat factum de lignis, ut habetur Exod. XXVII, et quantum ad hoc veritas respondet figurae. <quote xml:id="TAca84-d1e2492-Qd1e304">Non autem oportet quod quantum, ad omnia, quia iam non esset similitudo, sed veritas</quote>, ut Damascenus dicit, in III libro. Specialiter tamen, ut Chrysostomus dicit, <quote xml:id="TAca84-d1e2492-Qd1e306">non caput ei amputatur, ut Ioanni; neque sectus est, ut Isaias, ut corpus integrum et indivisibile morti servet, et non fiat occasio volentibus Ecclesiam dividere</quote>. Loco autem materialis ignis, fuit in holocausto Christi ignis caritatis.</p>
               <p xml:id="TAca84-d1e2492-d1e309"> Ad secundum dicendum quod Christus detractibiles passiones assumere renuit quae pertinebant ad defectum scientiae vel gratiae, aut etiam virtutis. Non autem illas quae pertinent ad iniuriam ab exteriori illatam, quinimmo, ut dicitur Heb. XII, <quote xml:id="TAca84-d1e2492-Qd1e311">sustinuit crucem confusione contempta</quote>.</p>
               <p xml:id="TAca84-d1e2492-d1e314"> Ad tertium dicendum quod, sicut Augustinus dicit, XIV contra Faustum, peccatum maledictum est et per consequens mors et mortalitas ex peccato proveniens, <quote xml:id="TAca84-d1e2492-Qd1e316">caro autem Christi mortalis fuit, similitudinem habens carnis peccati</quote>. Et propter hoc Moyses eam nominat maledictum, sicut et apostolus nominat eam peccatum, dicens, II Cor. V, <quote xml:id="TAca84-d1e2492-Qd1e318">eum qui non noverat peccatum, pro nobis peccatum fecit</quote>, scilicet per poenam peccati. <quote xml:id="TAca84-d1e2492-Qd1e320">Nec ideo maior invidia est, quia dixit, maledictus est a Deo. Nisi enim Deus peccatum odisset, non ad eam suscipiendam atque tollendam filium suum mitteret. Confitere ergo maledictum suscepisse pro nobis, quem confiteris mortuum esse pro nobis</quote>. Unde et Galat. III dicitur, <quote xml:id="TAca84-d1e2492-Qd1e322">Christus nos redemit de maledicto legis, factus pro nobis maledictum</quote>.</p>
            </div>
            <div xml:id="TAca84-d1e2492-Dd1e326">
               <head xml:id="TAca84-d1e2492-Hd1e328">Articulus 5</head>
               <p xml:id="TAca84-d1e2492-d1e330"> Ad quintum sic proceditur. Videtur quod Christus omnes passiones sustinuerit. Dicit enim Hilarius, in X de Trin., <quote xml:id="TAca84-d1e2492-Qd1e332">unigenitus Dei, ad peragendum mortis suae sacramentum, consummasse in se omne humanarum genus passionum testatur, cum, inclinato capite, emisit spiritum</quote>. Videtur ergo quod omnes passiones humanas sustinuerit.</p>
               <p xml:id="TAca84-d1e2492-d1e335"> Praeterea, Isaiae LII dicitur, <quote xml:id="TAca84-d1e2492-Qd1e337">ecce, intelliget servus meus, et exaltabitur, et elevabitur, et sublimis erit valde. Sicut obstupuerunt super eum multi, sic inglorius erit inter viros aspectus eius, et forma eius inter filios hominum</quote>. Sed Christus est exaltatus secundum hoc quod habuit omnem gratiam et omnem scientiam, pro quo super eo multi admirantes obstupuerunt. Ergo videtur quod inglorius fuerit sustinendo omnem passionem humanam.</p>
               <p xml:id="TAca84-d1e2492-d1e340"> Praeterea, passio Christi ordinata est ad liberationem hominis a peccato, ut supra dictum est. Sed Christus venit liberare homines ab omni peccatorum genere. Ergo debuit pati omne genus passionum.</p>
               <p xml:id="TAca84-d1e2492-d1e342"> Sed contra est quod dicitur Ioan. XIX, quod <quote xml:id="TAca84-d1e2492-Qd1e344">milites primi quidem fregerunt crura et alterius qui crucifixus est cum eo, ad Iesum autem cum venissent, non fregerunt eius crura</quote>. Non ergo passus est omnem humanam passionem.</p>
               <p xml:id="TAca84-d1e2492-d1e348"> Respondeo dicendum quod passiones humanae possunt considerari dupliciter. Uno modo, quantum ad speciem. Et sic non oportuit Christum omnem humanam passionem pati, quia multae passionum species sibi invicem contrariantur, sicut combustio in igne et submersio in aqua. Loquimur enim nunc de passionibus ab extrinseco illatis, quia passiones ab intrinseco causatas, sicut sunt aegritudines corporales, non decuit eum pati, ut supra dictum est. Sed secundum genus, passus est omnem passionem humanam. Quod quidem potest considerari tripliciter. Uno modo, ex parte hominum. Passus est enim aliquid et a gentilibus, et a Iudaeis; a masculis et feminis, ut patet de ancillis accusantibus Petrum. Passus est etiam a principibus, et a ministris eorum, et popularibus, secundum illud Psalmi, <quote xml:id="TAca84-d1e2492-Qd1e350">quare fremuerunt gentes, et populi meditati sunt inania? Astiterunt reges terrae, et principes convenerunt in unum, adversus dominum et adversus Christum eius</quote>. Passus est etiam a familiaribus et notis, sicut patet de Iuda eum prodente, et Petro ipsum negante. Alio modo patet idem ex parte eorum in quibus homo potest pati. Passus est enim Christus in suis amicis eum deserentibus; in fama per blasphemias contra eum dictas; in honore et gloria per irrisiones et contumelias ei illatas; in rebus per hoc quod etiam vestibus spoliatus est; in anima per tristitiam, taedium et timorem; in corpore per vulnera et flagella. Tertio potest considerari quantum ad corporis membra. Passus est enim Christus in capite pungentium spinarum coronam; in manibus et pedibus fixionem clavorum; in facie alapas et sputa; et in toto corpore flagella. Fuit etiam passus secundum omnem sensum corporeum, secundum tactum quidem, flagellatus et clavis confixus; secundum gustum, felle et aceto potatus; secundum olfactum, in loco fetido cadaverum mortuorum, qui dicitur Calvariae, appensus patibulo; secundum auditum, lacessitus vocibus blasphemantium et irridentium; secundum visum, videns matrem et discipulum quem diligebat flentes.</p>
               <p xml:id="TAca84-d1e2492-d1e353"> Ad primum ergo dicendum quod verbum illud Hilarii est intelligendum quantum ad omnia genera passionum, non autem quantum ad omnes species.</p>
               <p xml:id="TAca84-d1e2492-d1e355"> Ad secundum dicendum quod similitudo ibi attenditur, non quantum ad numerum passionum et gratiarum, sed quantum ad magnitudinem utriusque, quia sicut sublimatus est in donis gratiarum super alios, ita deiectus est infra alios per ignominiam passionis.</p>
               <p xml:id="TAca84-d1e2492-d1e357"> Ad tertium dicendum quod, secundum sufficientiam, una minima passio Christi suffecit ad redimendum genus humanum ab omnibus peccatis. Sed secundum convenientiam, sufficiens fuit quod pateretur omnia genera passionum, sicut iam dictum est.</p>
            </div>
            <div xml:id="TAca84-d1e2492-Dd1e360">
               <head xml:id="TAca84-d1e2492-Hd1e362">Articulus 6</head>
               <p xml:id="TAca84-d1e2492-d1e364"> Ad sextum sic proceditur. Videtur quod dolor passionis Christi non fuerit maior omnibus aliis doloribus. Dolor enim patientis augetur secundum gravitatem et diuturnitatem passionis. Sed quidam martyres graviores passiones et diuturniores sustinuerunt quam Christus, sicut patet de Laurentio, qui est assatus in craticula; et de Vincentio, cuius carnes sunt ungulis ferreis laceratae. Ergo videtur quod dolor Christi patientis non fuerit maximus.</p>
               <p xml:id="TAca84-d1e2492-d1e366"> Praeterea, virtus mentis est mitigativa doloris, in tantum quod Stoici posuerunt <quote xml:id="TAca84-d1e2492-Qd1e368">tristitiam in animo sapientis non cadere</quote>. Et Aristoteles posuit quod virtus moralis medium tenet in passionibus. Sed in Christo fuit perfectissima virtus mentis. Ergo videtur quod in Christo fuerit minimus dolor.</p>
               <p xml:id="TAca84-d1e2492-d1e371"> Praeterea, quanto aliquod patiens est magis sensibile, tanto maior sequitur dolor passionis. Sed anima est sensibilior quam corpus, cum corpus sentiat ex anima. Adam etiam in statu innocentiae videtur corpus sensibilius habuisse quam Christus, qui assumpsit corpus humanum cum naturalibus defectibus. Ergo videtur quod dolor animae patientis in Purgatorio vel in Inferno, vel etiam dolor Adae si passus fuisset, maior fuisset quam dolor passionis Christi.</p>
               <p xml:id="TAca84-d1e2492-d1e373"> Praeterea, maioris boni amissio causat maiorem dolorem. Sed peccator peccando amittit maius bonum quam Christus patiendo, quia vita gratiae est melior quam vita naturae. Christus etiam, qui amisit vitam post triduum resurrecturus, minus aliquid videtur amisisse quam illi qui amittunt vitam permansuri in morte. Ergo videtur quod dolor Christi non fuerit maximus dolor.</p>
               <p xml:id="TAca84-d1e2492-d1e376"> Praeterea, innocentia patientis diminuit dolorem passionis. Sed Christus innocenter est passus, secundum illud Ierem. XI, <quote xml:id="TAca84-d1e2492-Qd1e378">ego autem quasi agnus mansuetus qui portatur ad victimam</quote>. Ergo videtur quod dolor passionis Christi non fuerit maximus.</p>
               <p xml:id="TAca84-d1e2492-d1e381"> Praeterea, in his quae Christi sunt, nihil fuit superfluum. Sed minimus dolor Christi suffecisset ad finem salutis humanae, habuisset enim infinitam virtutem ex persona divina. Ergo superfluum fuisset assumere maximum dolorem.</p>
               <p xml:id="TAca84-d1e2492-d1e383"> Sed contra est quod habetur Thren. I ex persona Christi, <quote xml:id="TAca84-d1e2492-Qd1e385">attendite, et videte si est dolor sicut dolor meus</quote>.</p>
               <p xml:id="TAca84-d1e2492-d1e388"> Respondeo dicendum quod, sicut supra dictum est cum de defectibus assumptis a Christo ageretur, in Christo patiente fuit verus dolor et sensibilis, qui causatur ex corporali nocivo; et dolor interior, qui causatur ex apprehensione alicuius nocivi, qui tristitia dicitur. Uterque autem dolor in Christo fuit maximus inter dolores praesentis vitae. Quod quidem contingit propter quatuor. Primo quidem, propter causas doloris. Nam doloris sensibilis causa fuit laesio corporalis. Quae acerbitatem habuit, tum propter generalitatem passionis, de qua dictum est, tum etiam ex genere passionis. Quia mors confixorum in cruce est acerbissima, quia configuntur in locis nervosis et maxime sensibilibus, scilicet in manibus et pedibus; et ipsum pondus corporis pendentis continue auget dolorem; et cum hoc etiam est doloris diuturnitas, quia non statim moriuntur, sicut hi qui sunt gladio interfecti. Doloris autem interioris causa fuit, primo quidem, omnia peccata humani generis, pro quibus satisfaciebat patiendo, unde ea quasi sibi adscribit, dicens in Psalmo, <quote xml:id="TAca84-d1e2492-Qd1e390">verba delictorum meorum</quote>. Secundo, specialiter casus Iudaeorum et aliorum in eius mortem delinquentium, et praecipue discipulorum, qui scandalum passi fuerant in Christi passione. Tertio etiam amissio vitae corporalis, quae naturaliter est horribilis humanae naturae. Secundo potest magnitudo considerari ex perceptibilitate patientis. Nam et secundum corpus erat optime complexionatus, cum corpus eius fuerit formatum miraculose operatione spiritus sancti, sicut et alia quae per miracula facta sunt, sunt aliis potiora, ut Chrysostomus dicit de vino in quod Christus aquam convertit in nuptiis. Et ideo in eo maxime viguit sensus tactus, ex cuius perceptione sequitur dolor. Anima etiam, secundum vires interiores, efficacissime apprehendit omnes causas tristitiae. Tertio magnitudo doloris Christi patientis potest considerari ex doloris puritate. Nam in aliis patientibus mitigatur tristitia interior, et etiam dolor exterior, ex aliqua consideratione rationis, per quandam derivationem seu redundantiam a superioribus viribus ad inferiores. Quod in Christo patiente non fuit, unicuique enim virium permisit agere quod est sibi proprium, sicut Damascenus dicit. Quarto potest considerari magnitudo doloris Christi patientis ex hoc quod passio illa et dolor a Christo fuerunt assumpta voluntarie, propter finem liberationis hominum a peccato. Et ideo tantam quantitatem doloris assumpsit quae esset proportionata magnitudini fructus qui inde sequebatur. Ex his igitur omnibus causis simul consideratis manifeste apparet quod dolor Christi fuit maximus.</p>
               <p xml:id="TAca84-d1e2492-d1e393"> Ad primum ergo dicendum quod ratio illa procedit ex uno tantum praedictorum, scilicet ex laesione corporali, quae est causa sensibilis doloris. Sed ex aliis causis multo magis dolor Christi patientis augetur, ut dictum est.</p>
               <p xml:id="TAca84-d1e2492-d1e395"> Ad secundum dicendum quod virtus moralis aliter mitigat tristitiam interiorem, et aliter exteriorem dolorem sensibilem. Tristitiam enim interiorem diminuit directe, in ea medium constituendo sicut in propria materia. Medium autem in passionibus virtus moralis constituit, ut in secunda parte habitum est, non secundum quantitatem rei, sed secundum quantitatem proportionis, ut scilicet passio non excedat regulam rationis. Et quia Stoici reputabant quod nulla tristitia esset ad aliquid utilis, ideo credebant quod totaliter a ratione discordaret, et per consequens quod totaliter esset sapienti vitanda. Sed secundum rei veritatem, tristitia aliqua laudabilis est, ut Augustinus probat, in XIV de Civ. Dei, quando scilicet procedit ex sancto amore, ut puta cum aliquis tristatur de peccatis propriis vel alienis. Assumitur etiam ut utilis ad finem satisfactionis pro peccato, secundum illud II Cor. VII, <quote xml:id="TAca84-d1e2492-Qd1e397">quae secundum Deum est tristitia, poenitentiam in salutem stabilem operatur</quote>. Et ideo Christus, ut satisfaceret pro peccatis omnium hominum, assumpsit tristitiam maximam quantitate absoluta, non tamen excedentem regulam rationis. Dolorem autem exteriorem sensus virtus moralis directe non minuit, quia talis dolor non obedit rationi, sed sequitur corporis naturam. Diminuit tamen ipsum indirecte per redundantiam a superioribus viribus in inferiores. Quod in Christo non fuit, ut dictum est.</p>
               <p xml:id="TAca84-d1e2492-d1e401"> Ad tertium dicendum quod dolor animae separatae patientis pertinet ad statum futurae damnationis, qui excedit omne malum huius vitae, sicut sanctorum gloria excedit omne bonum praesentis vitae. Unde, cum diximus Christi dolorem esse maximum, non comparamus ipsum dolori animae separatae. Corpus autem Adae pati non poterat, nisi peccaret et sic fieret mortale et passibile. Et minus doleret patiens quam corpus Christi, propter rationes praedictas. Ex quibus etiam apparet quod etiam si, per impossibile, ponatur quod Adam in statu innocentiae passus fuisset, minor fuisset eius dolor quam Christi.</p>
               <p xml:id="TAca84-d1e2492-d1e403"> Ad quartum dicendum quod Christus non solum doluit pro amissione vitae corporalis propriae, sed etiam pro peccatis omnium aliorum. Qui dolor in Christo excessit omnem dolorem cuiuslibet contriti. Tum quia ex maiori sapientia et caritate processit, ex quibus dolor contritionis augetur. Tum etiam quia pro omnium peccatis simul doluit, secundum illud Isaiae LIII, <quote xml:id="TAca84-d1e2492-Qd1e405">vere dolores nostros ipse tulit</quote>. Vita autem corporalis Christi fuit tantae dignitatis, et praecipue propter divinitatem unitam, quod de eius amissione etiam ad horam, magis esset dolendum quam de amissione alterius hominis per quantumcumque tempus. Unde et philosophus dicit, in III Ethic., quod virtuosus plus diligit vitam suam quanto scit eam esse meliorem, et tamen eam exponit propter bonum virtutis. Et similiter Christus vitam suam maxime dilectam exposuit propter bonum caritatis, secundum illud Ierem. XII, <quote xml:id="TAca84-d1e2492-Qd1e407">dedi dilectam animam meam in manibus inimicorum eius</quote>.</p>
               <p xml:id="TAca84-d1e2492-d1e410"> Ad quintum dicendum quod innocentia patientis minuit dolorem passionis quantum ad numerum, quia, dum nocens patitur, dolet non solum de poena, sed etiam de culpa; innocens autem solum de poena. Qui tamen dolor in eo augetur ex innocentia, inquantum apprehendit nocumentum illatum ut magis indebitum. Unde etiam et alii magis sunt reprehensibiles si eis non compatiuntur, secundum illud Isaiae LVII, <quote xml:id="TAca84-d1e2492-Qd1e412">iustus autem perit, et non est qui recogitet in corde suo</quote>.</p>
               <p xml:id="TAca84-d1e2492-d1e415"> Ad sextum dicendum quod Christus voluit genus humanum a peccatis liberare, non sola potestate, sed etiam iustitia. Et ideo non solum attendit quantam virtutem dolor eius haberet ex divinitate unita, sed etiam quantum dolor eius sufficeret secundum naturam humanam, ad tantam satisfactionem.</p>
            </div>
            <div xml:id="TAca84-d1e2492-Dd1e418">
               <head xml:id="TAca84-d1e2492-Hd1e420">Articulus 7</head>
               <p xml:id="TAca84-d1e2492-d1e422"> Ad septimum sic proceditur. Videtur quod Christus non fuerit passus secundum totam animam. Anima enim patitur, patiente corpore, per accidens, inquantum est corporis actus. Sed anima non est actus corporis secundum quamlibet partem eius, nam intellectus nullius corporis actus est, ut dicitur in III de anima. Ergo videtur quod Christus non fuerit passus secundum totam animam.</p>
               <p xml:id="TAca84-d1e2492-d1e424"> Praeterea, quaelibet potentia animae patitur a suo obiecto. Sed superioris partis rationis obiectum sunt rationes aeternae, quibus inspiciendis et consulendis intendit, ut Augustinus dicit, XII de Trin. Ex rationibus autem aeternis nullum potuit Christus pati nocumentum, cum in nullo ei contrariarentur. Ergo videtur quod non fuerit passus secundum totam animam.</p>
               <p xml:id="TAca84-d1e2492-d1e426"> Praeterea, quando passio sensibilis usque ad rationem pertingit, tunc dicitur completa passio. Quae in Christo non fuit, ut Hieronymus dicit, sed solum propassio. Unde et Dionysius dicit, in epistola ad Ioannem Evangelistam, quod <quote xml:id="TAca84-d1e2492-Qd1e428">passiones sibi illatas patiebatur secundum iudicare solum</quote>. Non ergo videtur quod Christus secundum totam animam pateretur.</p>
               <p xml:id="TAca84-d1e2492-d1e431"> Praeterea, passio dolorem causat. Sed in intellectu speculativo non est dolor, quia <quote xml:id="TAca84-d1e2492-Qd1e433">delectationi quae est ab eo quod est considerare, nulla tristitia opponitur</quote>, ut philosophus dicit, I Topic. Ergo videtur quod Christus non pateretur secundum totam animam.</p>
               <p xml:id="TAca84-d1e2492-d1e437"> Sed contra est quod in Psalmo dicitur, ex persona Christi, <quote xml:id="TAca84-d1e2492-Qd1e439">repleta est malis anima mea</quote>, Glossa, <quote xml:id="TAca84-d1e2492-Qd1e441">non vitiis, sed doloribus, quibus anima carni compatitur, vel malis, scilicet pereuntis populi, compatiendo</quote>. Non autem fuisset anima eius his malis repleta, si non secundum totam animam passus esset. Ergo Christus secundum totam animam passus est.</p>
               <p xml:id="TAca84-d1e2492-d1e444"> Respondeo dicendum quod totum dicitur respectu partium. Partes autem animae dicuntur potentiae eius. Sic ergo dicitur anima tota pati, inquantum patitur secundum suam essentiam, vel inquantum secundum omnes suas potentias patitur. Sed considerandum est quod aliqua potentia animae potest pati dupliciter. Uno modo, passione propria, quae quidem est secundum quod patitur a suo obiecto, sicut si visus patiatur ex superabundantia visibilis. Alio modo patitur aliqua potentia passione subiecti super quod fundatur, sicut visus patitur patiente sensu tactus in oculo, super quem fundatur visus; puta cum oculus pungitur, aut etiam distemperatur per calorem. Sic igitur dicendum quod, si intelligamus totam animam ratione suae essentiae, sic manifestum est totam animam Christi passam esse. Nam tota essentia animae coniungitur corpori ita quod <quote xml:id="TAca84-d1e2492-Qd1e446">tota est in toto, et tota in qualibet parte eius</quote>. Et ideo, corpore patiente et disposito ad separationem ab anima, tota anima patiebatur. Si vero intelligamus totam animam secundum omnes potentias eius, sic, loquendo de passionibus propriis potentiarum, patiebatur quidem secundum omnes vires inferiores, quia in singulis viribus inferioribus animae, quae circa temporalia operantur, inveniebatur aliquid quod erat causa doloris Christi, sicut ex supra dictis patet. Sed secundum hoc superior ratio non patiebatur in Christo ex parte sui obiecti, scilicet Dei, qui non erat animae Christi causa doloris, sed delectationis et gaudii. Secundum autem illum modum passionis quo potentia aliqua dicitur pati ex parte sui subiecti, sic omnes potentiae animae Christi patiebantur. Omnes enim potentiae animae Christi radicantur in essentia eius, ad quam perveniebat passio, passo corpore, cuius est actus.</p>
               <p xml:id="TAca84-d1e2492-d1e449"> Ad primum ergo dicendum quod, licet intellectus, secundum quod est potentia quaedam, non sit corporis actus; essentia tamen animae est corporis actus, in qua radicatur potentia intellectiva, ut in prima parte habitum est.</p>
               <p xml:id="TAca84-d1e2492-d1e451"> Ad secundum dicendum quod illa ratio procedit de passione quae est ex parte proprii obiecti, secundum quam superior ratio in Christo passa non fuit.</p>
               <p xml:id="TAca84-d1e2492-d1e453"> Ad tertium dicendum quod dolor tunc dicitur esse passio perfecta, per quam anima perturbatur, quando passio sensitivae partis pertingit usque ad immutandam rationem a rectitudine sui actus, ut scilicet sequatur passionem, et non habeat liberum arbitrium super eam. Sic autem passio sensitivae partis non pervenit in Christo usque ad rationem, sed ex parte subiecti, ut dictum est.</p>
               <p xml:id="TAca84-d1e2492-d1e455"> Ad quartum dicendum quod intellectus speculativus non potest habere dolorem vel tristitiam ex parte sui obiecti, quod est verum absolute consideratum, quod est perfectio eius. Potest tamen ad ipsum pertinere dolor, vel causa doloris, per modum iam dictum.</p>
            </div>
            <div xml:id="TAca84-d1e2492-Dd1e458">
               <head xml:id="TAca84-d1e2492-Hd1e460">Articulus 8</head>
               <p xml:id="TAca84-d1e2492-d1e462"> Ad octavum sic proceditur. Videtur quod anima Christi, in articulo illius passionis, non tota frueretur fruitione beata. Impossibile est enim simul dolere et gaudere, cum dolor et gaudium sint contraria. Sed anima Christi tota patiebatur dolorem in tempore passionis, ut supra habitum est. Non ergo poterat esse ut tota frueretur.</p>
               <p xml:id="TAca84-d1e2492-d1e464"> Praeterea, philosophus dicit, in VII Ethic., quod tristitia, si sit vehemens, non solum impedit delectationem contrariam, sed quamcumque, et e converso. Dolor autem passionis Christi fuit maximus, ut ostensum est, et similiter delectatio fruitionis est maxima, ut in primo secundae partis habitum est. Non ergo potuit esse quod anima Christi tota simul pateretur et frueretur.</p>
               <p xml:id="TAca84-d1e2492-d1e466"> Praeterea, fruitio beata est secundum cognitionem et amorem divinorum, ut patet per Augustinum, in I de Doct. Christ. Sed non omnes vires animae attingunt ad cognoscendum et amandum Deum. Non ergo tota anima Christi fruebatur.</p>
               <p xml:id="TAca84-d1e2492-d1e468"> Sed contra est quod Damascenus dicit, in III libro, quod <quote xml:id="TAca84-d1e2492-Qd1e470">divinitas Christi permisit carni agere et pati quae propria</quote>. Ergo, pari ratione, cum proprium esset animae Christi, inquantum erat beata, quod frueretur, passio eius fruitionem non impediebat.</p>
               <p xml:id="TAca84-d1e2492-d1e474"> Respondeo dicendum quod, sicut dictum est prius, tota anima potest intelligi et secundum essentiam, et secundum omnes eius potentias. Si autem intelligatur secundum essentiam, sic tota anima fruebatur, inquantum est subiectum superioris partis animae, cuius est frui divinitate, ut, sicut passio ratione essentiae attribuitur superiori parti animae, ita e converso fruitio ratione superioris partis animae attribuatur essentiae. Si vero accipiamus totam animam ratione omnium potentiarum eius, sic non tota anima fruebatur, nec directe quidem, quia fruitio non potest esse actus cuiuslibet partis animae; nec per redundantiam, quia, dum Christus erat viator, non fiebat redundantia gloriae a superiori parte in inferiorem, nec ab anima in corpus. Sed quia nec e converso superior pars animae non impediebatur circa id quod est sibi proprium, per inferiorem, consequens est quod superior pars animae perfecte fruebatur, Christo patiente.</p>
               <p xml:id="TAca84-d1e2492-d1e476"> Ad primum ergo dicendum quod gaudium fruitionis non contrariatur directe dolori passionis, quia non sunt de eodem. Nihil enim prohibet contraria eidem inesse non secundum idem. Et sic gaudium fruitionis potest pertinere ad superiorem partem rationis per proprium actum, dolor autem passionis secundum suum subiectum. Ad essentiam vero animae pertinet dolor passionis ex parte corporis, cuius est forma, gaudium vero fruitionis ex parte potentiae, cui subiicitur.</p>
               <p xml:id="TAca84-d1e2492-d1e478"> Ad secundum dicendum quod verbum illud philosophi habet veritatem ratione redundantiae quae naturaliter fit ab una potentia animae in aliam. Sed hoc in Christo non fuit, ut supra dictum est.</p>
               <p xml:id="TAca84-d1e2492-d1e480"> Ad tertium dicendum quod ratio illa procedit de totalitate animae quantum ad eius potentias.</p>
            </div>
            <div xml:id="TAca84-d1e2492-Dd1e483">
               <head xml:id="TAca84-d1e2492-Hd1e485">Articulus 9</head>
               <p xml:id="TAca84-d1e2492-d1e487"> Ad nonum sic proceditur. Videtur quod Christus non fuerit convenienti tempore passus. Passio enim Christi figurabatur per immolationem agni paschalis, unde et apostolus dicit, I Cor. V, <quote xml:id="TAca84-d1e2492-Qd1e489">Pascha nostrum immolatus est Christus</quote>. Sed agnus paschalis immolabatur quartadecima die ad vesperam, ut dicitur Exod. XII. Ergo videtur quod Christus tunc debuerit pati. Quod patet esse falsum, nam tunc Pascha cum suis discipulis celebravit, secundum illud Marc. XIV, <quote xml:id="TAca84-d1e2492-Qd1e491">prima die azymorum, quando Pascha immolabant</quote>; sequenti autem die passus fuit.</p>
               <p xml:id="TAca84-d1e2492-d1e494"> Praeterea, passio Christi dicitur eius exaltatio, secundum illud Ioan. III, <quote xml:id="TAca84-d1e2492-Qd1e496">oportet exaltari filium hominis</quote>. Ipse autem Christus dicitur sol iustitiae, ut patet Malach. ultimo. Ergo videtur quod debuit pati hora sexta, quando sol est in maxima sua exaltatione. Cuius contrarium videtur per id quod dicitur Marc. XV, <quote xml:id="TAca84-d1e2492-Qd1e498">erat autem hora tertia, et crucifixerunt eum</quote>.</p>
               <p xml:id="TAca84-d1e2492-d1e501"> Praeterea, sicut sol in hora sexta maxime exaltatur quolibet die, ita in solstitio aestivali maxime exaltatur quolibet anno. Debuit ergo Christus magis pati circa tempus solstitii aestivalis, quam circa tempus aequinoctii vernalis.</p>
               <p xml:id="TAca84-d1e2492-d1e503"> Praeterea, per praesentiam Christi in mundo mundus illuminabatur, secundum illud Ioan. IX, <quote xml:id="TAca84-d1e2492-Qd1e505">quandiu sum in mundo, lux mundi sum</quote>. Conveniens igitur fuisset humanae saluti ut diutius in hoc mundo vixisset, ita quod non pateretur in iuvenili aetate, sed magis in senili.</p>
               <p xml:id="TAca84-d1e2492-d1e509"> Sed contra est quod dicitur Ioan. XIII, <quote xml:id="TAca84-d1e2492-Qd1e511">sciens Iesus quod venit hora eius ut transeat de hoc mundo ad patrem</quote>. Et Ioan. II dicit, <quote xml:id="TAca84-d1e2492-Qd1e513">nondum venit hora mea</quote>. Ubi dicit Augustinus, <quote xml:id="TAca84-d1e2492-Qd1e515">ubi tantum fecit quantum sufficere iudicavit, venit hora eius, non necessitatis, sed voluntatis; non conditionis, sed potestatis</quote>. Convenienti igitur tempore passus est.</p>
               <p xml:id="TAca84-d1e2492-d1e518"> Respondeo dicendum quod, sicut supra dictum est, passio Christi subiecta erat eius voluntati. Voluntas autem eius regebatur divina sapientia, quae omnia convenienter et suaviter disponit, ut dicitur Sap. VIII. Et ideo dicendum est quod convenienti tempore passio Christi celebrata est. Unde et in libro quaest. Nov. et Vet. Test., dicitur, <quote xml:id="TAca84-d1e2492-Qd1e520">omnia propriis locis et temporibus gessit salvator</quote>.</p>
               <p xml:id="TAca84-d1e2492-d1e523"> Ad primum ergo dicendum quod quidam dicunt Christum fuisse passum quartadecima luna, quando Iudaei Pascha immolabant. Unde et Ioan. XVIII dicitur quod Iudaei non introierunt in praetorium Pilati ipso die passionis, ut non contaminarentur, sed ut manducarent Pascha. Ubi Chrysostomus dicit quod <quote xml:id="TAca84-d1e2492-Qd1e525">tunc Iudaei faciebant Pascha, ipse vero ante unam diem celebravit Pascha, reservans suam occisionem sextae feriae, quando vetus Pascha fiebat</quote>. Cui videtur consonare quod dicitur Ioan. XIII, quod <quote xml:id="TAca84-d1e2492-Qd1e527">ante diem festum Paschae, Christus, facta cena, pedes discipulorum lavit</quote>. Sed contra hoc videtur esse quod dicitur Matth. XXVI, quod <quote xml:id="TAca84-d1e2492-Qd1e529">prima die azymorum accesserunt discipuli ad Iesum dicentes, ubi vis paremus tibi comedere Pascha? Ex quo patet, cum primus dies azymorum dicatur quartusdecimus dies mensis primi, quando agnus immolabatur et luna plenissima est</quote>, ut Hieronymus dicit, quartadecima luna Christum cenam fecisse, et quintadecima eum passum fuisse. Et hoc expressius manifestatur per id quod dicitur Marc. XIV, <quote xml:id="TAca84-d1e2492-Qd1e531">primo die azymorum, quando Pascha immolabant</quote>, etc.; et Luc. XXII, <quote xml:id="TAca84-d1e2492-Qd1e533">venit dies azymorum, in quo necesse erat occidi Pascha</quote>. Et ideo quidam dicunt quod Christus die convenienti, idest quartadecima luna, Pascha cum discipulis suis manducavit, <quote xml:id="TAca84-d1e2492-Qd1e536">demonstrans quod usque ad ultimum diem non erat contrarius legi</quote>, ut Chrysostomus dicit, super Matth., sed Iudaei, occupati circa procurationem mortis Christi, contra legem celebrationem Paschae in crastinum distulerunt. Et propter hoc de his dicitur quod in die passionis Christi noluerunt intrare praetorium, <quote xml:id="TAca84-d1e2492-Qd1e538">ut non contaminarentur, sed manducarent Pascha</quote>. Sed nec illud videtur esse consonum verbis Marci dicentis, <quote xml:id="TAca84-d1e2492-Qd1e540">primo die azymorum, quando Pascha immolabant</quote>. Simul ergo Christus et Iudaei vetus Pascha celebraverunt. Et, sicut Beda dicit, super Marc., <quote xml:id="TAca84-d1e2492-Qd1e542">licet Christus, qui est Pascha nostrum, sit crucifixus sequenti die, hoc est quintadecima luna; attamen nocte qua agnus immolabatur, corporis sanguinisque sui discipulis tradens mysteria celebranda, et a Iudaeis tentus et alligatus, ipsius immolationis, hoc est passionis suae, sacravit exordium</quote>. Cum autem dicitur, Ioan. XIII, ante diem festum Paschae, intelligitur hoc fuisse quartadecima luna, quod tunc evenit feria quinta, nam, luna existente quintadecima, erat dies solemnissimus Paschae apud Iudaeos. Et sic eundem diem quem Ioannes nominat ante diem festum Paschae, propter distinctionem naturalem dierum, Matthaeus nominat primam diem azymorum, quia, secundum ritum Iudaicae festivitatis, solemnitas incipiebat a vespera praecedentis diei. Quod autem dicitur eos comesturos esse Pascha in quintadecima luna, intelligendum est quod ibi Pascha non dicitur agnus paschalis, qui immolatus fuerat decimaquarta luna, sed dicitur cibus paschalis, idest azymi panes, quos oportebat comedi a mundis. Unde Chrysostomus ibi aliam expositionem ponit, quod Pascha potest accipi pro toto festo Iudaeorum, quod septem diebus agebatur.</p>
               <p xml:id="TAca84-d1e2492-d1e545"> Ad secundum dicendum quod, sicut Augustinus dicit, in libro de consensu Evang., <quote xml:id="TAca84-d1e2492-Qd1e547">hora erat quasi sexta, cum traditus esset dominus crucifigendus a Pilato, ut Ioannes dicit, non enim erat plena sexta, sed quasi sexta, idest, peracta quinta, et aliquid de sexta esse coeperat, donec, completa sexta, Christo pendente in cruce, tenebrae fierent. Intelligitur autem fuisse hora tertia cum clamaverunt Iudaei ut dominus crucifigeretur, et veracissime demonstratur tunc eos crucifixisse quando clamaverunt. Ergo, ne quisquam cogitationem tanti criminis a Iudaeis aversus in milites converteret, erat, inquit, hora tertia, et crucifixerunt eum, ut illi potius eum crucifixisse inveniantur qui hora tertia ut crucifigeretur clamaverunt. Quanquam non desint qui parasceve, quam Ioannes commemorat, dicens, erat autem parasceve hora quasi sexta, horam diei tertiam velint intelligi. Parasceve quippe interpretatur praeparatio. Verum autem Pascha, quod in passione domini celebratur, incoepit praeparari ab hora noctis nona, quando scilicet omnes principes sacerdotum dixerunt, reus est mortis. Ab illa ergo hora noctis usque ad Christi crucifixionem occurrit hora parasceve sexta, secundum Ioannem; et hora diei tertia, secundum Marcum</quote>. Quidam tamen dicunt quod haec diversitas ex peccato scriptoris contingit apud Graecos, nam figurae quibus tria et sex repraesentantur, satis sunt propinquae apud eos.</p>
               <p xml:id="TAca84-d1e2492-d1e550"> Ad tertium dicendum quod, sicut dicitur in libro de quaest. Nov. et Vet. Test., <quote xml:id="TAca84-d1e2492-Qd1e552">tunc voluit dominus passione sua mundum redimere et reformare, quando eum creaverat, idest in aequinoctio. Et tunc dies super noctem increscit, quia per passionem salvatoris a tenebris ad lucem perducimur</quote>. Et quia perfecta illuminatio erit in secundo adventu Christi, ideo tempus secundi adventus aestati comparatur, Matth. XXIV, ubi dicitur, <quote xml:id="TAca84-d1e2492-Qd1e554">cum ramus eius iam tener fuerit et folia nata, scitis quia prope est aestas. Ita et vos, cum videritis haec omnia, scitote quia prope est et in ianuis</quote>. Et tunc etiam erit maxima Christi exaltatio.</p>
               <p xml:id="TAca84-d1e2492-d1e557"> Ad quartum dicendum quod Christus in iuvenili aetate pati voluit propter tria. Primo quidem, ut ex hoc magis suam dilectionem commendaret, quod vitam suam pro nobis dedit quando erat in perfectissimo statu. Secundo, quia non conveniebat ut in eo appareret naturae diminutio, sicut nec morbus, ut supra dictum est. Tertio ut, in iuvenili aetate moriens et resurgens, futuram resurgentium qualitatem in seipso Christus praemonstraret. Unde dicitur Ephes. IV, <quote xml:id="TAca84-d1e2492-Qd1e559">donec occurramus omnes in unitatem fidei et agnitionis filii Dei, in virum perfectum, in mensuram aetatis plenitudinis Christi</quote>.</p>
            </div>
            <div xml:id="TAca84-d1e2492-Dd1e564">
               <head xml:id="TAca84-d1e2492-Hd1e566">Articulus 10</head>
               <p xml:id="TAca84-d1e2492-d1e568"> Ad decimum sic proceditur. Videtur quod non convenienti loco Christus passus fuerit. Christus enim passus est secundum carnem humanam, quae quidem concepta fuit ex virgine in Nazareth, et nata in Bethlehem. Ergo videtur quod non in Ierusalem, sed in Nazareth vel in Bethlehem pati debuerit.</p>
               <p xml:id="TAca84-d1e2492-d1e570"> Praeterea, veritas debet respondere figurae. Sed passio Christi figurabatur per sacrificia veteris legis. Sed huiusmodi sacrificia offerebantur in templo. Ergo et Christus in templo pati debuit, et non extra portam civitatis.</p>
               <p xml:id="TAca84-d1e2492-d1e572"> Praeterea, medicina debet morbo respondere. Sed passio Christi fuit medicina contra peccatum Adae. Adam autem non fuit sepultus in Ierusalem, sed in Hebron, dicitur enim Iosue XIV, <quote xml:id="TAca84-d1e2492-Qd1e574">nomen Hebron antea vocabatur Cariath Arbe, Adam maximus ibi in terra Enacim situs erat</quote>.</p>
               <p xml:id="TAca84-d1e2492-d1e577"> Sed contra est quod dicitur Luc. XIII, <quote xml:id="TAca84-d1e2492-Qd1e579">non capit prophetam perire extra Ierusalem</quote>. Convenienter igitur in Ierusalem passus est.</p>
               <p xml:id="TAca84-d1e2492-d1e583"> Respondeo dicendum quod, sicut dicitur in libro octoginta trium quaest., <quote xml:id="TAca84-d1e2492-Qd1e585">omnia propriis locis et temporibus gessit salvator</quote>, quia, sicut omnia sunt in manu eius, ita etiam omnia loca. Et ideo, sicut convenienti tempore Christus passus est, ita etiam convenienti loco.</p>
               <p xml:id="TAca84-d1e2492-d1e588"> Ad primum ergo dicendum quod Christus convenientissime in Ierusalem passus est. Primo quidem, quia Ierusalem erat locus a Deo electus ad sacrificia sibi offerenda. Quae quidem figuralia sacrificia figurabant Christi passionem, quod est verum sacrificium, secundum illud Ephes. V, <quote xml:id="TAca84-d1e2492-Qd1e590">tradidit semetipsum hostiam et oblationem in odorem suavitatis</quote>. Unde Beda dicit, in quadam homilia, quod <quote xml:id="TAca84-d1e2492-Qd1e592">appropinquante hora passionis, dominus appropinquare voluit loco passionis</quote>, scilicet in Ierusalem, quo pervenit ante quinque dies Paschae, sicut agnus paschalis ante quinque dies Paschae, idest decima luna, secundum praeceptum legis, ad locum immolationis ducebatur. Secundo, quia virtus passionis eius ad totum mundum diffundenda erat, in medio terrae habitabilis pati voluit, idest in Ierusalem. Unde dicitur in Psalmo, <quote xml:id="TAca84-d1e2492-Qd1e594">Deus autem, rex noster ante saecula, operatus est salutem in medio terrae</quote>, idest in Ierusalem, quae dicitur esse terrae umbilicus. Tertio, quia hoc maxime conveniebat humilitati eius, ut scilicet, sicut turpissimum genus mortis elegit, ita etiam ad eius humilitatem pertinuit quod in loco tam celebri confusionem pati non recusavit. Unde Leo Papa dicit, in sermone quodam Epiphaniae, <quote xml:id="TAca84-d1e2492-Qd1e596">qui servi susceperat formam, Bethlehem praeelegit nativitati, Ierusalem passioni</quote>. Quarto, ut ostenderet a principibus populi exortam esse iniquitatem occidentium ipsum. Et ideo in Ierusalem, ubi principes morabantur, voluit pati. Unde dicitur Act. IV, <quote xml:id="TAca84-d1e2492-Qd1e598">convenerunt in ista civitate adversus puerum sanctum tuum Iesum, quem unxisti, Herodes et Pontius Pilatus, cum gentibus et populis Israel</quote>.</p>
               <p xml:id="TAca84-d1e2492-d1e601"> Ad secundum dicendum quod Christus non in templo aut in civitate, sed extra portam passus est, propter tria. Primo quidem, ut veritas responderet figurae. Nam vitulus et hircus, qui solemnissimo sacrificio ad expiationem totius multitudinis offerebantur, extra castra comburebantur, ut praecipitur Levit. XVI. Unde dicitur Heb. XIII, <quote xml:id="TAca84-d1e2492-Qd1e603">quorum animalium infertur sanguis pro peccato in sancta per pontificem, horum corpora cremantur extra castra. Propter quod et Iesus, ut sanctificaret suum populum, extra portam passus est</quote>. Secundo, ut per hoc daret exemplum nobis exeundi a mundana conversatione. Unde ibidem subditur, <quote xml:id="TAca84-d1e2492-Qd1e605">exeamus igitur ad eum extra castra, improperium eius portantes</quote>. Tertio, ut Chrysostomus dicit, in sermone de passione, <quote xml:id="TAca84-d1e2492-Qd1e607">noluit dominus pati sub tecto, non in templo Iudaico, ne Iudaei subtraherent sacrificium salutare, ne putares pro illa tantum plebe oblatum. Et ideo foras civitatem, foras muros, ut scias sacrificium esse commune quod totius terrae est oblatio, quod communis est purificatio</quote>.</p>
               <p xml:id="TAca84-d1e2492-d1e610"> Ad tertium dicendum quod, sicut Hieronymus dicit, super Matth., <quote xml:id="TAca84-d1e2492-Qd1e612">quidam exposuit Calvariae locum, in quo sepultus est Adam, et ideo sic appellatum quia ibi antiqui hominis sit conditum caput. Favorabilis interpretatio, et mulcens aures populi, nec tamen vera. Extra urbem enim et foris portam, loca sunt in quibus truncantur capita damnatorum; et Calvariae, idest decollatorum, sumpsere nomen. Propterea autem ibi crucifixus est Iesus, ut ubi prius erat area damnatorum, ibi erigerentur vexilla martyrii. Adam vero sepultum iuxta Hebron, in libro Iesu filii Nave legimus</quote>. Magis autem Christus crucifigendus erat in loco communi damnatorum quam iuxta sepulcrum Adae, ut ostenderetur quod crux Christi non solum erat in remedium contra peccatum personale Adae, sed etiam contra peccatum totius mundi.</p>
            </div>
            <div xml:id="TAca84-d1e2492-Dd1e616">
               <head xml:id="TAca84-d1e2492-Hd1e618">Articulus 11</head>
               <p xml:id="TAca84-d1e2492-d1e620"> Ad undecimum sic proceditur. Videtur quod non fuerit conveniens Christum cum latronibus crucifigi. Dicitur enim II Cor. VI, <quote xml:id="TAca84-d1e2492-Qd1e622">quae participatio iustitiae cum iniquitate? Sed Christus factus est nobis iustitia a Deo</quote>; iniquitas autem pertinet ad latrones. Non ergo fuit conveniens ut Christus simul cum latronibus crucifigeretur.</p>
               <p xml:id="TAca84-d1e2492-d1e625"> Praeterea, super illud Matth. XXVI, <quote xml:id="TAca84-d1e2492-Qd1e627">si oportuerit me mori tecum, non te negabo</quote>, dicit Origenes, <quote xml:id="TAca84-d1e2492-Qd1e629">mori cum Iesu pro omnibus moriente, hominum non erat</quote>. Et Ambrosius dicit, super illud Luc. XXII, <quote xml:id="TAca84-d1e2492-Qd1e631">paratus sum tecum et in carcerem et in mortem ire, passio, inquit, domini aemulos habet, pares non habet</quote>. Multo igitur minus conveniens videtur quod Christus simul cum latronibus pateretur.</p>
               <p xml:id="TAca84-d1e2492-d1e634"> Praeterea, Matth. XXVII dicitur quod <quote xml:id="TAca84-d1e2492-Qd1e636">latrones qui crucifixi erant, improperabant ei</quote>. Sed Luc. XXIII dicitur quod unus eorum qui crucifixi erant cum Christo, ei dicebat, <quote xml:id="TAca84-d1e2492-Qd1e638">memento mei, domine, cum veneris in regnum tuum</quote>. Ergo videtur quod, praeter latrones blasphemantes, fuerit cum eo crucifixus alius non blasphemans. Et sic videtur inconvenienter ab Evangelistis narratum quod Christus fuerit cum latronibus crucifixus.</p>
               <p xml:id="TAca84-d1e2492-d1e641"> Sed contra est quod Isaiae LIII fuerat prophetatum, <quote xml:id="TAca84-d1e2492-Qd1e643">et cum sceleratis reputatus est</quote>.</p>
               <p xml:id="TAca84-d1e2492-d1e647"> Respondeo dicendum quod Christus inter latrones crucifixus est, alia quidem ratione quantum ad intentionem Iudaeorum, alia vero quantum ad Dei ordinationem. Quantum enim ad intentionem Iudaeorum, duos latrones utrinque crucifixerunt, sicut dicit Chrysostomus, <quote xml:id="TAca84-d1e2492-Qd1e649">ut eorum suspicionis fieret particeps. Sed non ita evenit. Nam de illis nil dicitur, huius autem ubique crux honoratur. Reges, diademata deponentes, assumunt crucem, in purpuris, in diadematibus, in armis, in mensa sacrata, ubique terrarum crux emicat</quote>. Quantum vero ad Dei ordinationem, Christus cum latronibus crucifixus est, quia, ut Hieronymus dicit, super Matth., <quote xml:id="TAca84-d1e2492-Qd1e651">sicut pro nobis maledictum crucis factus est Christus, sic, pro omnium salute, inter noxios quasi noxius crucifigitur</quote>. Secundo, ut dicit Leo Papa, in sermone de passione, <quote xml:id="TAca84-d1e2492-Qd1e653">duo latrones unus ad dexteram alius ad sinistram crucifiguntur, ut in ipsa patibuli specie demonstraretur illa quae in iudicio ipsius omnium hominum facienda est discretio</quote>. Et Augustinus dicit, super Ioan., <quote xml:id="TAca84-d1e2492-Qd1e655">ipsa crux, si attendas, tribunal fuit. In medio enim iudice constituto, unus, qui credidit, liberatus; alius, qui insultavit, damnatus est. Iam significabat quid facturus est de vivis et mortuis, alios positurus ad dextram et alios ad sinistram</quote>. Tertio, secundum Hilarium, <quote xml:id="TAca84-d1e2492-Qd1e657">duo latrones laevae ac dextrae affiguntur, omnem humani generis diversitatem vocari ad sacramentum passionis domini ostendentes. Sed quia per diversitatem fidelium atque infidelium fit omnium secundum dextram et sinistram divisio, unus ex duobus, ad dextram situs, fidei iustificatione salvatur</quote>. Quarto quia, ut Beda dicit, super Marc., <quote xml:id="TAca84-d1e2492-Qd1e660">latrones qui cum domino crucifixi sunt, significant eos qui, sub fide et confessione Christi, vel agonem martyrii vel quaelibet arctioris disciplinae instituta subeunt. Sed qui hoc pro aeterna gloria gerunt, dextri latronis fide designantur, qui vero humanae laudis intuitu, sinistri latronis mentem imitantur et actus</quote>.</p>
               <p xml:id="TAca84-d1e2492-d1e663"> Ad primum ergo dicendum quod, sicut Christus debitum mortis non habuit, sed mortem voluntarie subiit ut sua virtute vinceret mortem, ita etiam non habuit meritum ut cum latronibus poneretur, sed voluit cum iniquis deputari ut sua virtute iniquitatem destrueret. Unde Chrysostomus dicit, super Ioan., quod <quote xml:id="TAca84-d1e2492-Qd1e665">latronem in cruce convertere et in Paradisum inducere, non minus fuit quam concutere petras</quote>.</p>
               <p xml:id="TAca84-d1e2492-d1e668"> Ad secundum dicendum quod non conveniebat quod cum Christo aliquis alius pateretur ex eadem causa. Unde Origenes ibidem subdit, <quote xml:id="TAca84-d1e2492-Qd1e670">omnes fuerant in peccatis, et omnes opus habebant ut pro eis alius moreretur, non ipsi pro aliis</quote>.</p>
               <p xml:id="TAca84-d1e2492-d1e673"> Ad tertium dicendum quod, sicut Augustinus dicit, in libro de consensu Evang., possumus intelligere Matthaeum posuisse pluralem numerum pro singulari, cum dixit, latrones improperabant ei. Vel potest dici, secundum Hieronymum, quod <quote xml:id="TAca84-d1e2492-Qd1e675">primum uterque blasphemaverit; deinde, visis signis, unus eorum crediderit</quote>.</p>
            </div>
            <div xml:id="TAca84-d1e2492-Dd1e679">
               <head xml:id="TAca84-d1e2492-Hd1e681">Articulus 12</head>
               <p xml:id="TAca84-d1e2492-d1e683"> Ad duodecimum sic proceditur. Videtur quod passio Christi sit eius divinitati attribuenda. Dicitur enim I Cor. II, <quote xml:id="TAca84-d1e2492-Qd1e685">si cognovissent, nunquam dominum gloriae crucifixissent</quote>. Sed dominus gloriae est Christus secundum divinitatem. Ergo passio Christi competit ei secundum divinitatem.</p>
               <p xml:id="TAca84-d1e2492-d1e688"> Praeterea, principium salutis humanae est ipsa divinitas, secundum illud Psalmi, <quote xml:id="TAca84-d1e2492-Qd1e690">salus autem iustorum a domino</quote>. Si ergo passio Christi ad eius divinitatem non pertineret, videtur quod non posset esse nobis fructifera.</p>
               <p xml:id="TAca84-d1e2492-d1e693"> Praeterea, Iudaei puniti sunt pro peccato occisionis Christi tanquam homicidae ipsius Dei, quod magnitudo poenae demonstrat. Hoc autem non esset, si passio ad divinitatem non pertineret. Ergo passio Christi ad divinitatem pertinuit.</p>
               <p xml:id="TAca84-d1e2492-d1e695"> Sed contra est quod Athanasius dicit, in epistola ad Epictetum, <quote xml:id="TAca84-d1e2492-Qd1e697">natura Deus manens verbum est impassibile</quote>. Sed impassibile non potest pati. Passio ergo Christi non pertinebat ad eius divinitatem.</p>
               <p xml:id="TAca84-d1e2492-d1e701"> Respondeo dicendum quod, sicut supra dictum est, unio humanae naturae et divinae facta est in persona et hypostasi et supposito, manente tamen distinctione naturarum, ut scilicet sit eadem persona et hypostasis divinae et humanae naturae, salva tamen utriusque naturae proprietate. Et ideo, sicut supra dictum est, supposito divinae naturae attribuenda est passio, non ratione divinae naturae, quae est impassibilis, sed ratione humanae naturae. Unde in epistola synodali Cyrilli dicitur, <quote xml:id="TAca84-d1e2492-Qd1e703">si quis non confitetur Dei verbum passum carne et crucifixum carne, anathema sit</quote>. Pertinet ergo passio Christi ad suppositum divinae naturae ratione naturae passibilis assumptae, non autem ratione divinae naturae impassibilis.</p>
               <p xml:id="TAca84-d1e2492-d1e706"> Ad primum ergo dicendum quod dominus gloriae dicitur crucifixus, non secundum quod dominus est gloriae, sed secundum quod erat homo passibilis.</p>
               <p xml:id="TAca84-d1e2492-d1e708"> Ad secundum dicendum quod, sicut dicitur in quodam sermone Ephesini Concilii, quod mors Christi, tanquam facta mors Dei, scilicet per unionem in persona, destruxit mortem, quoniam Deus et homo erat qui patiebatur. Non enim natura Dei laesa est, nec mutatione sua suscepit passiones.</p>
               <p xml:id="TAca84-d1e2492-d1e710"> Ad tertium dicendum quod, sicut subditur ibidem, <quote xml:id="TAca84-d1e2492-Qd1e712">non purum hominem crucifixerunt Iudaei, sed Deo intulerunt praesumptiones. Pone enim principem loqui per verbum, et hoc formari per litteras in charta aliqua, et dirigi civitatibus, et aliquis inobediens chartam disrumpat. Ad mortis sententiam deducetur, non tanquam chartam discerpens, sed tanquam verbum imperiale disrumpens. Non ergo securus sit Iudaeus, tanquam purum hominem crucifigens. Quod enim videbat, quasi charta erat, quod autem in ea celabatur, imperiale verbum erat, natum ex natura, non prolatum per linguam</quote>.</p>
            </div>
         </div>
      </body>
   </text>
</TEI>